meta:
  id: serbian_serbian_mokhtasar
  name: Serbian Mokhtasar
  author: Unknown
  language: serbian
  source: tarteel_qul
  source_file: tarteel/tarteel_543_Serbian_Serbian_Mokhtasar.json

ayahs[6236]{key,text}:
  1:1,"Почињем своје учење Кур'ана именом Аллаха, од Њега тражећи снагу за то, и тражећи Његов благослов спомињући Његово име. Бисмилах (у име Аллаха) садржи три Аллахова лепа имена: 1. Аллах, тј. Онај Који истински заслужује да буде обожаван. То је најпосебније Аллахово име, и нико се њиме не сме назвати, осим Аллаха. 2. Ер-Рахман - Милостиви, тј. Онај Који поседује својство апсолутне милости, и ово име указује на то да Аллах поседује милост као особину Свог Бића. 3. Ер-Рахим - Самилосни, тј. Онај Који Своју милост спушта на створења која Он жели, а међу која спадају и верници."
  1:2,"Све речи славе и похвале које у себи садрже описивање неког својствима величанства и савршенства, припадају само једином Богу, јер је Он Господар свега, Створитељ свега, Управитељ свиме. Реч \"светови\" (ел-алемун) множина је речи \"свет\" (ел-алем), а означава све мимо Бога."
  1:3,"Изношење похвале Узвишеном Аллаху након што Му се, у претходном одломку, исказала захвала."
  1:4,"Величање Узвишеног Аллаха спомињањем чињенице да је Он владар свега на Судњем дану, када нико ништа поседовати неће. \"Јеумуд-дин\" овде значи \"Дан обрачуна\", дан када ће свако бити обрачунат и сходно томе награђен или кажњен."
  1:5,"Искључиво Теби упућујемо све видове богослужења и покорности. Никога Ти, у томе, не придружујемо, и само од Тебе тражимо помоћ у свим нашим пословима. У Твојој руци је свако добро и нико мимо Тебе помоћи не може."
  1:6,"Укажи нам на прави пут, учини да идемо њиме, учврсти нас на њему, и повећај нам упуту. Ес-Сиратул-Мустеким или прави пут је јасна стаза која нема странпутица и девијација. То је, у ствари, Ислам, односно вера коју је од Аллаха доставио посланик Мухаммед, нека је на њега Аллахов мир и благослов."
  1:7,"На пут оних Твојих робова којима си дао благодат упуте, попут веровесника, истинољубивих, бораца на Аллаховом путу и добрих људи, а дивно ли је то друштво. Сачувај нас пута оних на које си се расрдио, који су спознали истину али је нису следили, попут јевреја, и сачувај нас пута оних који нису спознали пут истине због свог немара у тражењу истине и упуте, попут хришћана."
  2:1,"Елиф Лāм Мим су арапска слова којима су отпочета нека кур'анска поглавља. То су слова арапске абецеде која сама по себи немају значење, али њихово издвојено спомињање у Кур'ану има своју мудрост и свој циљ, јер у Кур'ану ништа није без мудрости. Од најбитнијих мудрости спомињања ових арапских слова је указивање на изазов Арапима да саставе нешто слично овом Кур'ану, јер се Кур'ан састоји од арапских слова који су били познати тадашњим Арапима и којима су они говорили. Због тога, у већини случајева, након отпочињања неког поглавља овим арапским словима спомиње се Кур'ан, као што је случај и у овом поглављу."
  2:2,"Тај величанствени Кур'ан - у њега нема сумње ни са којег аспекта; нема сумње у то да га је Аллах објавио, нити има сумње у то да су све његове речи - и у форми и у значењу - Аллахов говор који богобојазне упућује на прави пут."
  2:3,"Богобојазни су они који верују у оно што је чулима недокучиво, а то је све оно о чему нас је обавестио Узвишени Аллах у Својој књизи или кроз казивања Његовог Посланика, попут Судњег дана, и они који успостављају намаз (молитву) тако што га обављају онако како га је Аллах прописао, поштујући и испуњавајући његове услове, саставне делове, обавезне и похвалне радње, и они који удељују од онога чиме их је Аллах опскрбио тиме што издвајају прописану милостињу (зекат), која је обавезна, или милостињу (садаку), која је добровољна. Они све то раде надајући се Аллаховој награди. Они верују у Објаву коју је Аллах спустио Свом Веровеснику, и Објаве које је спустио осталим веровесницима, нека је на њих Аллахов мир и спас, не правећи разлику између тих Објава по питању веровања. Они чврсто верују у Будући свет, онај свет, и у награду или казну које тамо следе."
  2:4,"2:3"
  2:5,"Ови људи који поседују наведене особине иду чврсто правим путем, и они су истински победници на овом свету и на Будућем јер су постигли оно чему се надају и спасили су се од онога чега се боје."
  2:6,"Они против којих се реч Божја била остварила, устрајаће у својој заблуди и тврдоглавости, тако да упозоравали их ви или не исто је."
  2:7,"Они не прихватају истину зато што је Аллах запечатио њихова срца због заблуде којом су им срца испуњена, и запечатио је њихов слух па не чују истину на начин да јој се одазову и следе је, и на њиховим очима је ставио застор па не виде истину и поред њене јасноће. Њих на Будућем свету чека велика патња."
  2:8,"Постоји људи који тврде да су верници. Они то говоре својим језицима желећи да сачувају своје животе и иметке, док у себи скривају неверство."
  2:9,"Они желе да преваре Бога и вернике показујући се као верници док скривају своје неверство. А тиме, заиста, само себе обмањују, јер Бог зна њихово срце, а и верницима је указао на њихове особине и њихово истинско стање."
  2:10,"Они обмањују себе зато што је у њиховим срцима сумња, па им је Аллах ту сумњу повећао, а награда је сходно делу. Њих чека болна патња у најнижем степену Пакла зато што лажу Аллаха и људе, и зато што поричу оно са чиме је дошао Мухаммед, нека је на њега Аллахов мир и благосов."
  2:11,"Када им се забрани ширење нереда на Земљи тиме што шире неверство и чине грехе, они мисле да су они ти који су исправни и који поправљају стање."
  2:12,"Истина је да су они истински смутљивци, али они то не осећају, не осећају да је њихово деловање у ствари сејање смутње и нереда."
  2:13,"Када им се нареди да верују као што верују следбеници Мухаммеда, нека је на њега Аллахов мир и благослов, они то осуђују изругавајући се: \"Зар да верујемо као што малоумни верују?\" А истина је да су они малоумни, али то не знају."
  2:14,"Када сретну вернике говоре: \"Верујемо у оно у шта и ви верујете.\" Али то говоре из страха од верника, међутим, када се врате својим главешинама, потврђују своју постојаност и послушност својим главешинама, говорећи им: \"Ми смо са вама, на вашем путу, али се само вањски слажемо са верницима, изругујући им се и исмејавајући их."
  2:15,"Аллах се њима изругује зато што се они верницима изругавају, кажњавајући их сходно њиховим делима. Зато је Аллах прописао да се са лицемјерима поступа са муслиманима на овом свету, али ће их на Будућем свету казнити за њихово неверство и лицемерство. Тиме Он чини да наставе да лутају и да тумарају у својој заблуди и арогантности, и да остану збуњени и неодлучни."
  2:16,"То су истински лицемери, јер су веровање заменили неверством, али та трговина им није донела корист, јер су изгубили веровање у Бога и нису упућени ка истини."
  2:17,"Аллах наводи два примера за ове лицемере: један је пример ватре и други пример воде. Што се тиче примера ватре, они су попут човека који је потпалио ватру како би се окористио њеним светлом, па када је она засијала и он помислио да ће се окористити тим светлом, ватра се угасила. Отишло је њено блиставило, а остао је пепео. Они који су се њоме хтели окористити остали су у тминама, не видевши ништа и не могавши наћи прави пут."
  2:18,"Они су глуви јер не чују истину на начин који изискује њено прихватање и слеђење, неми су јер не говоре истину, слепи су јер не виде истину и не напуштају своју заблуду."
  2:19,"Што се тиче примера воде, лицемери су наведени као пример оних људи који су се због велике кише која пада из облака испуњеног нагомиланим тминама, громовима и муњама, а која се спустила на њих, преплашили и почели запушавати уши крајевима прстију да не би чули страшни звук громова, плашећи се смрти, а Аллах обухвата невернике и они Му не могу умаћи."
  2:20,"Муња, од жестине блештавила, скоро да им одузме вид. Када год им муња осветли пут, они крену напред, а када је нема они остају у тмини не могавши да се помере. Да Аллах хоће, одузео би им и слух и вид Својом апсолутном моћи, па да им се ни слух ни вид никада не врати, због њиховог окретања од истине. Киша је пример за Кур'ан, звук грома је пример за упозорења која су у Кур'ану садржана, светло муње је пример истине која им је понекад јасна. Запушавање ушију да не би чули громове је пример њиховог окретања од истине. Аспекат сличности лицемера са људима споменутим у ова два примера јесте у неокориштавању. У првом примеру ватре и човека који ју је потпалио а није се окористио њоме, осим што је добио пепео и тмину. И другом примеру воде и људи који се нису њоме окористили, већ су добили громове и муње који су их плашили и узнемиравали. Тако је и са лицемерима, они у Исламу виде само жестину и грубост."
  2:21,"О људи, обожавајте само вашег Господара, и никога другог, јер вас је Он створио, као што је створио и претходне народе, да бисте се сачували пропасти и Његове казне; спровођењем Његових наредби и клоњењем онога што је забранио."
  2:22,"Он је Тај Који вам је Земљу учинио простртом и спремљеном за живот на њој, и Који је небо изнад вас учинио чврстим здањем. Он је дао благодат кише коју је учинио узроком разноврсних плодова, да би то била опскрба створењима - па Му не придружујте судруге и никог Њему сличним не сматрајте, а знате да нема створитеља мимо Аллаха."
  2:23,"О људи, ако сумњате у Кур'ан којег је Аллах објавио Свом слуги Мухаммеду, нека је на њега Аллахова милост и благослов, изазивамо вас да му се супротставите тиме што ћете начинити једно поглавље слично поглављима Кур'ана, макар било као најмање кур'анско поглавље. Позовите кога год можете од ваших божанстава, осим Аллаха, ако сте искрени у својој тврдњи."
  2:24,"Па ако то не урадите - а то никада неће моћи да ураде - чувајте се ватре која ће бити потпаљивана људима који заслужују казну, и разним врстама камења, оним са којима су правили а затим обожавали своје идоле, а и другим камењима. Ову је ватру Аллах припремио за невернике."
  2:25,"Пошто је претходна претња била упућена неверницима, сада обрадуј - о Веровесниче - вернике у Аллаха који чине добра дела. Обрадуј их рајским вртовима испод чијих двораца реке теку. Када год пробају нешто од лепих рајских плодова рећи ће - због велике сличности са овосветским воћем: \"Ово је попут плодова којима смо раније били опскрбљени.\" Али то ће им само бити давани плодови који су слични овосветским плодовима у облику и називу како би им пришли и узели их, јер су им познати, али ће бити потпуно другачијег, бољег укуса. У Рају ће верници имати и жене које су чисте од свега према чему душа и природа осећа аверзију, а што је присутно на овом свету. Верници ће у Рају бити у вечном непрекидном уживању, за разлику од овосветског уживања која се прекидају и имају свој крај."
  2:26,"Узвишени Аллах се не стиди да наведе примере које Он жели, па наводи пример комарца и других створења која су већа или мања од њега. Људи су по питању ових примера подељени у две групе: вернике и невернике. Верници верују у те примере и знају да се иза тога крије велика мудрост, док се неверници питају - изругавајући се: \"Зашто је Аллах навео примере ових презрених и небитних створења, попут комарца, муве, паука и других.\" Аллах даје одговор па каже да ови примери садрже многа упутства и поуке, али и да представљају испит за људе. Аллах неке људе овим примерима одводи у заблуду, јер се окрећу од размишљања од тога, а таквих је много, док неке људе Аллах упути на прави пут јер узимају поуку из ових примера, а и таквих је много. Неће отићи у заблуду осим онај ко је то заслужио, а то су они који се не покоравају Аллаху, попут лицемера."
  2:27,"Они који крше завет према Богу који је Он узео од њих, а то је заветовање да ће само Њега обожавати и да ће Његовог Посланика следити, којег су најавили пријашњи веровесници, такви прекидају оно што је Бог наредио да се одржава, попут родбинских веза, и шире неред на Земљи тиме што греше према Богу, и таквима су дела непотпуна и на овом и на Будућем свету."
  2:28,"О неверници, доиста сте чудни! Како можете да не верујете у Аллаха, а посматрате доказе Његове моћи у вама самима? Нисте постојали, па вас је створио и оживео, затим ће да вас усмрти, а затим ће да вас проживи и врати Њему ради полагања рачуна."
  2:29,"Само је Бог створио све што је на Земљи: реке, дрвеће и остала, небројена створења, и ви се тиме користите и уживате у ономе што вам је Он подредио. Он се затим уздигао изнад небеса и формирао их као седам складних небеса, и Он Својим знањем све обухвата."
  2:30,"Узвишени Аллах нас обавештава да је Он рекао анђелима да ће на Земљи поставити људе који ће наслеђивати једни друге, како би изграђивали Земљу покоравајући се Њему. Анђели су Га питали, желећи да разумеју и спознају, о мудрости постављања људи намесницима на Земљи, премда ће они чинити неред на њој, и бесправно проливати крв. Анђели су додали: \"Ми Ти се покоравамо и славимо Те и хвалимо, величамо Твоју величанственост и савршеност, и у томе никада не клонемо.\" Па им је Аллах одговорио: \"Доиста ја знам оно што ви не знате, од запањујућих мудрости које се крију у њиховом стварању, и величанствених интенција њиховог постављања за намеснике на Земљи.\""
  2:31,"Ради указивања почасти и високог степена Адама, Узвишени Бог га је подучио именима свих ствари: живих и неживих, подучио га је значењима тих назива, а затим је те ствари предочио анђелима рекавши: \"Обавестите ме о именима ових ствари, ако је истина да сте ви часнији и бољи од овог створења.\""
  2:32,"Они су рекли, признајући своју мањкавост и приписујући све благодати Аллаху: \"Ми Те славимо и сваку мањкавост од Тебе негирамо, и величамо Те, Господару наш, и не супротстављамо се Твојој одредби и Твом закону. Ми знамо само оно чему си нас Ти подучио, а Ти си, доиста, Свезнајући Којем ништа није скривено, и Мудри Који сваку ствар ставља на њено место, било да се ради о Твојим космичким или верозаконским одредбама."
  2:33,"Тада Узвишени Аллах рече Адаму: \"Обавести их о именима тих ствари.\" Када их је он обавестио онако како га је подучио његов Господар, Аллах рече анђелима: \"Зар вам нисам рекао да Ја, уистину, знам све што је скривено на небесима и на Земљи, и знам оно што испољавате и оно о чему размишљате?\""
  2:34,"Узвишени Аллах појашњава да је Он наредио анђелима да се поклоне Адаму из поштовања падајући ничице, па су то журно учинили покоравајући се Аллаховој наредби, осим Сотоне који је био од џина (демона) и који се сустегао од покорности, пркосећи Аллаховој наредби, и охолећи се над Адамом. Тиме је постао неверник у Аллаха Узвишеног."
  2:35,"Рекосмо: \"О Адаме, настаните се ти и супруга твоја Ева у Рају, и пријатно једите у њему шта год желите и где год желите, без ичега што ће вам покварити ужитак. Али чувајте се добро дрвета чији плодови су вам забрањени за јело, јер ако ту забрану прекршите - бићете неправедници, због кршења онога што Сам вам наредио.\""
  2:36,"Ђаво им је непрестано дошаптавао и улепшавао им кршење Аллахове наредбе, све док их није навео да згреше и пробају плодове са дрвета које им је Аллах забранио. Казна за то им је била то што их је Аллах извео из Раја у којем су били, рекавши њима и ђаволу: \"Силазите на Земљу! Бићете непријатељи једни другима, и на тој Земљи ћете боравити и остати, уживајући у њеним благодатима, све до краја ваших живота и док не наступи Судњи час."
  2:37,"Адам је прихватио речи које му је Аллах објавио, и којима га је надахнуо да Му се тим речима помоли, а оне су споменуте у ајету: \"'Господару наш', рекоше они, 'сами смо себи неправду учинили, и ако нам Ти не опростиш и не смилујеш нам се, сигурно ћемо међу губитницима бити.'\" (Поглавље Ел-Еа'раф, 23.) Аллах је прихватио његово покајање и опростио му, јер је Он, Узвишени, Онај Који стално прашта Својим робовима, и Који је милостив према њима."
  2:38,"Рекли смо им: \"Силазите сви из Раја на Земљу, долазиће вам Моје упуте преко Мојих посланика, па ко их буде следио верујући у Моје посланике, ничега се неће бојати на Будућем свету, нити ће туговати за било чим од онога што им је промакло на овом свету."
  2:39,"Што се тиче оних који нису поверовали и наше речи и доказе у лаж утеравали, такви ће бити становници ватре у њој ће вечно боравити."
  2:40,"О потомци Аллаховог веровесника Јакова, сетите се Аллахових узастопних благодати према вама и будите Му захвални на њима, и држите се испуњења завета према Њему, а који садржи веровање у Њега и Његове посланике, и рад по Његовим законима. Ако то будете испунили, и Он ће Своје обећање вама испунити: леп живот на овом свету ће вам дати, и лепу награду на Судњем дану припремити. Само се Њега бојте, и немојте завет Њему да прекршите."
  2:41,"Верујте у Кур'ан који је објављен Мухаммеду, нека је на њега Аллахов мир и благослов, и који се слаже са монотеизмом и најавом Мухаммедовог посланства садржаном у Тори пре него што је Тора искривљена, и немојте никако бити први који ће у њега узневеровати! Немојте речи које Сам вам објавио за нешто безвредно да мењате, која се огледа у стицању овосветског угледа, власти, или иметка и чувајте се Моје срџбе и казне."
  2:42,"Немојте да мешате истину коју Сам објавио Својим посланицима са вашим лажима које измишљате, и немојте да кријете истину која је дошла у вашим књигама, а која садржи опис посланика Мухаммеда, нека је на њега Аллахов мир и благослов, иако истину знате и у њу сте убеђени."
  2:43,"Обављајте молитву потпуно, поштујући њене темеље, обавезне и добровољне, и дајте обавезну милостињу из вашег иметка којег је Аллах учинио у вашем власништву, и покоравајте се Аллаху са следбеницима посланика Мухаммеда, који се Аллаху покоравају."
  2:44,"Како је само ружно да другима наређујете да верују у Бога и да добро чине, док се ви од тога окрећете и себе заборављате, премда ви Тору учите! Знате за Аллахову наредбу у Тори да се Његова вера мора следити, и да се у Његове посланике мора веровати, па зар се нећете уразумити?"
  2:45,"Помогните се у обављању ваших овосветских и верских послова стрпљењем и молитвом који вас приближава Аллаху и веже за Њега, па ће вам Он помоћи и сачувати вас, отклањајући штету од вас. Доиста је обављање молитве тешко онима који нису предани и покорни свом Господару."
  2:46,"То је зато што су они уверени да ће отићи свом Господару, и да ће Га срести на Судњем дану, да ће се Њему вратити како би их наградио за њихова дела."
  2:47,"О синови Аллаховог веровесника Јакова, сетите се Мојих верских и овосветских благодати према вама, и сетите се тога што сам вас уздигао над вашим савременицима дајући вам веровесништво и власт."
  2:48,"Учините да штит између вас и казне на Судњем дану буде чињење онога што је Аллах наредио, и клонећи се онога што је забранио. То је дан у којем нико никоме неће моћи помоћи, и у којем се ничије заговарање за отклањање штете или прибављање користи неће прихватити осим ако Аллах то дозволи. Тог дана неће бити прихваћена никаква откупнина, макар се хтели откупити удељујући пуну Земљу злата. Ако неће бити од користи ни заговарач, ни откупнина, ни помагач, па куда онда побећи и излаз тражити?"
  2:49,"Сетите се, о потомци Израилови, када смо вас избавили од фараонових следбеника, који су вас жестоко кажњавали разним врстама казне. Убијали су вашу мушку децу, кољући их, како би вас истребили, а у животу су вам остављали ваше кћери како би их служиле, желећи да вас тиме потпуно понизе. Ваше спасење од фараона представља велики испит за вас од вашег Господара, како бисте захвални били."
  2:50,"Сетите се благодати наше према вама која се огледа у Нашем раздвајању мора због вас, када смо вам начинили сув пут у сред мора којим сте га прешли, и тиме вас избавили, док смо вашег непријатеља - фараона и његове следбенике - потопили пред вашим очима, док сте све то посматрали."
  2:51,"И сетите се благодати када смо Мојсију четрдесет ноћи дуг сусрет одредили, како би се употпунило објављивање Торе, која је светлост и упута, а затим сте ви теле за божанство узели у том периоду, сами себи неправду чинећи."
  2:52,"Прешли смо вам преко тога након што сте се покајали, па вас нисмо казнили како бисте Аллаху захвални били, искрено Га обожавајући и Њему се покоравајући."
  2:53,"И сетите се благодати када смо Мојсију, мир над њим, објавили Тору која раздваја између истине и неистине, упуте и заблуде, како бисте њоме кренули путем истине."
  2:54,"И сетите се благодати тога што вас је Аллах упутио да се покајете од обожавања телета, када је Мојсије, мир над њим, рекао: \"Учинили сте неправду себи узимајући теле за божанство које обожавате, па се покајте и вратите свом Створитељу тако што ћете убити један другог. Покајање на тај начин вам је боље од упуштања у неверство јер ће вас одвести вечном боравку у Ватри. Па сте то урадили јер вас је Аллах томе упутио и у томе помогао, па вам је опростио јер Он, уистину, пуно прашта и пуно је милостив према Својим робовима."
  2:55,"И сетите се када су ваши преци дрско рекли Мојсију, мир над њим: \"Нећемо да верујемо док не видимо Аллаха очима својим, без застора, па вас је спалила ватра поубијавши вас, док сте једни друге гледали."
  2:56,"Затим смо вас, након смрти, проживели како бисте Аллаху били захвални на тој благодати."
  2:57,"У наше благодати према вама спада то што смо послали облак који вам је хладовину правио, штитећи вас од Сунчеве врелине, након што сте по земљи почели да лутате, и спустили смо вам слатко пиће слично меду, и мале птице лепог укуса сличне препелицама, рекавши вам: \"Једите лепа јела којима смо вас опскрбили.\" Они нам нису наудили њиховим порицањем ових благодати, и њиховом незахвалношћу, већ су сами себи неправду учинили тиме што су награду изгубили и себе казни изложили."
  2:58,"Сетите се Аллахове благодати када смо вам рекли: \"Уђите у Јерусалим и једите у њему лепа јела на којем год месту желите, нека вам буде пријатно и укусно, али уђите поклоњени и покорни Аллаху, и молите Га речима: 'Аллаху опрости нам грехе.' Одазваћемо вам се, и доброчинитељима ћемо повећати награду за добра дела.\""
  2:59,"Али они који су неправедни били су променили дело и изменили речи, па су ушли у град окрећући своје стражњице и тако пузили уназад, говорећи: \"Јечмено зрно.\" Чиме су се хтели исмејавати Аллаховом наредбом. Казна за то је била да је Аллах на неправеднике спустио казну са неба, јер су прешли границе Његовог закона и прекршили Његову наредбу."
  2:60,"И сетите се Аллахове благодати када сте лутали по Земљи, и када вас је спопала жестока жеђ, па је Мојсије, мир над њим, понизно молио свог Господара да вас напоји, након чега смо му наредили да штапом удари камен, из којег је потекло дванаест извора, колико има ваших племена. Из тог камена је јако потекла вода, и сваком племену смо појаснили посебно место са којег ће оно пити, како не би дошло до несугласица међу њима, и рекли смо им: \"Једите и пијте из Аллахове опксрбе коју вам је подарио без ваше мукe, и немојте неред по Земљи да чините!\""
  2:61,"И сетите се када сте били незахвални на благодатима вашег Господара, па вам је досадило да једете оно што вам је Бог спустио: ману и препелице, рекли сте: \"Нећемо се стрпети на једној истој храни\", и тражили сте од Мојсија, мир над њим, да моли Бога да вам подари од онога што земља рађа: поврћа и краставаца, пшенице, леће и лука црвеног, па да вам то буде храна. Мојсије, мир над њим, осудио је тај ваш поступак, јер сте хтели заменити оно што је часније и боље – ману и препелице – оним што је мање вредно, премда вам је ово прво долазило без труда и умора. Рекао вам је: \"Идите у који хоћете град, наћи ћете то што тражите на њиховим њивама и пијацама.\" Због њиховог слеђења страсти и сталног окретања од Божјих заповести, пратило их је понижење, сиромаштво и беда, јер су изазвали Божју срџбу напуштајући Његову веру, не верујући у Његове речи и доказе, убијајући Његове веровеснике неправедно и насилнички. И све то због њихове непокорности према Богу и прелажење Његових граница."
  2:62,"Доиста припадници ове заједнице који верују, као и верници међу припадницима претходних заједница које су биле пре Мухаммедовог, нека је на њега Аллахов мир и благослов, посланства, попут јевреја, хришћана и сабејаца - скупина следбеника претходних веровесника који су веровали у Аллаха и Последњи дан - имаће награду код свог Господара, и ничега се неће бојати, кад је у питању оно што их чека на Будућем свету, нити ће за нечим туговати, кад је у питању оно што их је мимоишло на овом свету."
  2:63,"И сетите се чврстог завета којег смо од вас узели, да ћете веровати у Аллаха и Његове посланике, и изнад вас смо брдо подигли плашећи вас и упозоравајући на непоштовање тог завета, наређујући вам да озбиљно прихватите Тору која вам је објављена, трудећи се да је примените, без немара и лењости, затим чувајући оно што је у њему, и размишљајући о томе, како бисте се тиме сачували Аллахове казне."
  2:64,"Међутим, ви сте се окренули и непокорни сте били након што смо од вас чврст завет узели, и да није Аллахове дарежљивости према вама која се огледа у Његовом прелажењу преко ваших лоших поступака, и да није Његове милости која се огледа у прихватању вашег покајања, пропали бисте због вашег окретања и грешења."
  2:65,"Пренешено вам је шта се догодило вашим прецима који су прешли границу тиме што су ловили у суботу када им је забрањено да лове суботом, па су сплетку смислили и мреже су пре суботе постављали, да би их у недељу вадили. Аллах је ове сплеткароше у напуштене мајмуне претворио, због њиховог сплеткарења."
  2:66,"Ово насеље, које је границе прелазило, учинили смо поуком за суседна насеља, и за оне после њих, како не би тако поступали и тиме казну заслужили. Учинили смо га опоменом за богобојазне, који се боје Аллахове казне намењене онима који прелазе Његове границе."
  2:67,"И сетите се казивања о вашим прецима, и онога што је било између њих и Мојсија, мир над њим. Он их је обавестио да им је Аллах наредио да закољу неку краву, па уместо да журно изврше Аллахову наредбу, они су, инатећи се, рекли: \"Зар се исмејаваш са нама?\" Мојсије рече: \"Аллаху се утичем од тога да лажем на Аллаха и да се исмејавам људима!\""
  2:68,"Они рекоше Мојсију: \"Замоли свог Господара да нам појасни каква је то крава коју нам је наредио да закољемо.\" Он им рече: \"Аллах вам каже: \"То је средња крава, ни премлада ни стара, већ између то двоје, па пожурите и извршите наредбу вашег Господара!\""
  2:69,"Они су наставили да се расправљају и инате, па рекоше Мојсију, мир над њим: \"Замоли свог Господара да нам појасни које је боје та крава.\" Па им Мојсије рече: \"Аллах каже: 'То је јако жута крава која се свиди сваком ко је види.'\""
  2:70,"Они су наставили са својим инатом, па рекоше: \"Замоли за нас свог Господара да нам додатно појасни особине те краве, јер таквих каквим си их описао има пуно, па је не можемо одредити.\" Они су тврдили да ће, ако Аллах да, пронаћи краву чије се клање тражи."
  2:71,"Мојсије им рече: \"Аллах каже да та крава није коришћена за обрађивање земље, нити за њено наводњавање, и да нема никакве мане нити да на њој има икакве друге боје мимо жуте.\" Онда су рекли: \"Е сада си нам је описао тако прецизно да се тачно може одредити која је то крава.\" Затим су је заклали, након што су умало одбили ту наредбу својим инатом и расправљањем."
  2:72,"И сетите се када сте убили једног од вас, па сте се међусобно оптуживали за то убиство и међу вама је до спора дошло, а Аллах ће на видело извести истину о убиству те невине особе."
  2:73,"Рекли смо вам: \"Узмите један део краве чије смо вам клање наредили, и њиме ударите убијеног, па ће га Аллах оживети да вас обавести ко је убица.\" Они су то урадили и овај човек је рекао ко је његов убица. Као што је Аллах оживео овог мртваца, тако ће оживети и мртве на Судњем дану. Он вам показује доказе Своје моћи како бисте о њима размислили и истински у Аллаха поверовали."
  2:74,"Затим су ваша срца окорела, након што сте видели величанствене опомене и запањујуће доказе, па су постала попут камена, чак и тврђа од камена. Ваша срца никако да се промене, док има камења које се промени, па из неког камења избију реке, неко се распукне па из њега изађе вода која тече по Земљи и којом се користе људи и животиње, а има и оног камења које пада са врха планина бојећи се Аллаха. Међутим, ваша срца нису таква, а Аллах не занемарује оно што ви радите, већ добро то зна и за то ће вас казнити."
  2:75,"О верници, зар се надате да ће Јевреји поверовати и вама се одазвати након што сте спознали њихов инат? Скупина њихових учењака је слушала Аллахов говор који им је објављен у Тори, а затим су мењали његове речи и његова значења након што су их спознали, иако су знали колико је то велики злочин."
  2:76,"Једна од контрадикција и сплетки Јевреја је то што, када би неки од њих срели вернике признали би им истинитост Веровесника Мухаммеда, нека је на њега Аллахов мир и благослов, и његовог посланства, јер то је оно чему сведочи Тора, али када би се осамили, корили би једни друге због ових признања, јер ће муслимани та признања да користе као доказ против Јевреја код Аллаха."
  2:77,"Ови Јевреји раде ове ружне поступке као да су сметнули с ума да Аллах зна њихове и јавне скривене речи и њихова скривена и јавна дела, и Он ће то обзнанити Његовим робовима и тиме понизити сплеткароше."
  2:78,"Неки од њих су неписмени и не познају Књигу, него само гатке. Они само измишљају. Међу Јеврејима има скупина која Тору учи језиком, али не разуме оно на шта она указује. Они само преносе лажи које су узели од својих великана, и мисле да је то Тора коју је Аллах објавио."
  2:79,"Пропаст и жестока казна чекају ове који својим рукама пишу књигу а затим кажу, лажући: \"Ово је од Аллаха.\" Како би истину и слеђење истине заменили за безвредне овосветске користи, попут иметка и власти. Пропаст и жестока казна их чекају за оно што су својим рукама написали, и за њихове лажи на Аллаха. Пропаст и жестока казна их чекају за њихов иметак и власт које добијају у замену за та њихова ружна дела."
  2:80,"Кажу, лажући и обмањујући: \"Ватра нас неће пржити осим неколико дана.\" Реци им, о веровесниче: \"Да ли сте за то од Аллаха узели чврсто обећање? Ако јесте, онда ће бити тако, јер Аллах не крши Своја обећања и завете, или ви о Аллаху говорите оно што не знате, лажући?\""
  2:81,"Није онако како су ови умислили, јер Аллах ће казнити сваког ко је био неверник, и кога су његови греси окружили са сваке стране, и казниће их бацањем у Ватру и вечним боравком у њој."
  2:82,"Они који су у Аллаха и Његовог Посланика поверовали, и који су добра дела радили, ући ће у Рај и вечно ће у њему остати, као награда за оно што су чинили."
  2:83,"И сетите се, о потомци Израиљеви, чврстог завета који смо од вас узели – да ћете само Бога обожавати, и да ћете родитељима, и ближњима, и сирочади, и сиромасима, и онима у потреби доброчинство чинити и лепе речи упућивати, и на добро навраћати и од зла одвраћати, без жестине и грубости, и тиме што ћете молитву обављати онако како вам је наређено, и што ћете милостињу, драге воље, давати онима који је заслужују! Али, ви сте одустали од испуњавања тог завета након што сте се на то обавезали."
  2:84,"И сетите се чврстог завета којег смо од вас у Тори узели: забране да убијате једни друге и забране да једни друге протерујете из кућа њихових, и признали сте тај завет, и посведочили његову истинитост."
  2:85,"Затим сте прекршили тај завет, па сте једни друге убијали, и део вас сте из домова њихових протерали. У томе сте се помогли непријатељима, тиме неправду и насиље чинећи! Када су вам ти, које сте протерали из домова њихових, доведени рукама непријатеља као заробљеници, ви сте откупнину за њих платили, премда вам је забрањено било да их уопште протерујете. Како то да у један део Торе верујете, а то је обавезност плаћања откупнине за заробљенике, а у други део не верујете, а то је чување туђе крви и забрана да једни друге из домова протерујете? Зар онима од вас који ово раде не припада казна понижења у овом животу, и најжешћа казна на Будућем свету? А Аллах није немаран по питању онога што ви радите, већ то добро зна и за то ће вас казнити."
  2:86,"То су они који су Будући живот заменили овосветским, дајући предност пролазном над вечним, и њима се оносветска казна неће умањити, нити ће тада икога наћи да им може помоћи."
  2:87,"Ми смо Мојсију Тору дали, и након њега смо многе посланике послали. Исусу, сину Маријином, дали смо јасне доказе који указују на његову истинитост, попут оживљавања мртвих и лечења слепаца од рођења и губавца, и помогли смо га анђелом Гаврилом, мир над њим. О потомци Израиљеви, зар када год дође посланик од Бога са нечим што не одговара вашим прохтевима, охолите се над истином и Божјим посланицима, па неке од њих у лаж утерујете, а неке убијате?"
  2:88,"Доказ јевреја за неслеђење Мухаммеда, мир над њим, јесте садржан у речима: \"Наша срца су скамењена и затворена, и до њих не стиже оно што говориш, нити она то разумеју\", а није тако, већ их је Бог удаљио од Своје милости због њиховог неверства, па је мало њих поверовало у оно што је Бог објавио."
  2:89,"Када им је дошао племенити Кур'ан од Аллаха, који се слаже са универзалним принципима који су дошли у Тори и Новом завету, а они су пре објаве Кур'ана говорили: \"Ми ћемо победити многобошце, и освајаћемо када нам буде послат веровесник у којег ћемо поверовати и којег ћемо следити.\" И када им је дошао Мухаммед, нека је на њега Аллахов мир и благослов, онакав каквог су га знали из својих књига, узневеровали су у истину коју су знали, па нека је Аллахово проклетство на невернике у Аллаха и Његовог Посланика."
  2:90,"Јадно ли је то што су веровање у Аллаха и Његове посланике, у којем се налази срећа за њихове душе, заменили неверством у оно што је Аллах објавио и утеривањем Његових посланика у лаж, због неправедности и пакости што је Аллах дао веровесништво и Кур'ан посланику Мухаммеду, нека је на њега Аллахов мир и благослов. Тиме су заслужили вишеструку Аллахову срџбу, јер су узневеровали у Мухаммеда, нека је на њега Аллахов мир и благослов, и зато што су пре тога Тору искривили. Неверницима у посланство Мухаммеда припада понижавајућа патња на Судњем дану."
  2:91,"Када се овим Јеврејима каже: \"Верујте у упуту и истину коју је Аллах објавио Свом Посланику!\" Они кажу: \"Верујемо у оно што је објављено нашим веровесницима.\" А не верују у оно што је објављено Мухаммеду, нека је на њега Аллахов мир и благослов, иако је овај Кур'ан истина која се слаже са оним што им је дошло од Аллаха. Да су истински веровали у оно што им је објављено, поверовали би и у Кур'ан. Реци, о веровесниче, одговарајући им: \"Зашто сте раније убијали Аллахове веровеснике, ако сте стварно били верници у оно што су вам донели?\""
  2:92,"Ваш посланик Мојсије, мир над њим, вам је дошао са јасним доказима који указују на његову истинитост, па сте теле узели за божанство које сте обожавали након што је Мојсије отишао да разговара са својим Господаром. Неправду сте учинили тиме што сте обожавали неког поред Аллаха, а само Он истински заслужује да Му се богослужење чини."
  2:93,"И сетите се када смо од вас чврст завет узели да ћете следити Мојсија, мир над њим, и да ћете прихватити оно са чим је од Аллаха дошао. Изнад вас смо брдо подигли, плашећи вас, и рекли смо вам: \"Озбиљно и чврсто узмите и прихватите Тору коју вам објављујемо и трудите се у раду по њој, и покорите се, иначе ћемо на вас брдо стровалити\", па сте рекли: \"Чујемо ушима, али се супротстављамо делима.\" У ваша срца се чврсто устабилило обожавање телета, због вашег неверства. Реци им, о веровесниче: \"Ружно ли је то што вам ваше неверство наређује, јер истинско веровање се не може спојити са неверством."
  2:94,"Реци им, о веровесниче, ако је Рај само за вас, Јевреје, на Будућем свету, и ако у њега нико други неће да уђе, пожелите смрт и тражите је, како бисте брзо достигли тај степен и одморили се од терета и брига овосветског живота, ако истину говорите."
  2:95,"Никада неће смрт пожелети, зато што су у овом животу били неверници у Аллаха и Његове посланике, и зато што су Његове књиге искривљавали, а Аллах добро зна неправеднике међу њима и међу другим људима, и сваког ће казнити сходно његовим делима."
  2:96,"И видећеш сигурно, о веровесниче, да су Јевреји људи који највише жуде за животом, макар тај живот био презрен и понижавајући. Чак више жуде за животом од многобожаца који не верују у проживљење и обрачун Судњег дана, иако су Јевреји следбеници Књиге, и верују у проживљење и обрачун. Волели би да живе хиљаду година, премда их тај живот неће удаљити од Аллахове казне, ма колико дуго живели. Аллах добро зна и види оно што раде, ништа Му скривено није, и казниће их за дела њихова."
  2:97,"Реци, о веровесниче, оним Јеврејима који кажу да је анђео Гаврило њихов непријатељ: \"Он је тај који ти је донео Кур'ан Аллаховом дозволом, Кур'ан који потврђује претходне Божје књиге попут Мојсијеве Торе и Исусовог Јеванђеља, који указује на добро и вернике радује наградом коју им је Аллах припремио. Онај ко сматра непријатељем некога ко поседује овакве атрибуте, у тешкој је заблуди."
  2:98,"Ко непријатељује против Аллаха, Његових анђела и посланика, и ко непријатељује против два Аллаху посебно блиска анђела Гаврила и Микаила, Аллах је непријатељ таквим неверницима. А коме је Аллах непријатељ, такав је у очитом губитку."
  2:99,"Ми смо, о веровесниче, објавили јасне знакове који указују на истинитост твог веровесништва и твоје Објаве, и у њих не верује, и поред њихове јасноће, само они који се супротстављају Аллаховој вери."
  2:100,"У лоше стање Јевреја спада и то да, када год би се прихватили неког завета, у шта се убраја и веровање у оно што је речено у Тори у вези веровесништва Мухаммеда, нека је на њега Аллахов мир и благослов, део њих би то прекршио. Чак већина њих не верује истински у оно што је Аллах Узвишени објавио, јер веровање подстиче човека да испуњава завете и обећања."
  2:101,"Када им је дошао Мухаммед, нека је на њега Аллахов мир и благослов, као посланик од Аллаха, са својствима описаним у Тори, део Јевреја се окренуо од тога на шта указује Тора и бацио је то иза леђа, не марећи, због чега су постали слични ономе који уопште не зна истину и упуту, па због незнања не мари."
  2:102,"Јевреји су оставили Аллахову веру, и уместо ње су следили оно што су ђаволи измислили лажући у вези власти Аллаховог веровесника Соломуна, мир над њим, говорећи да је он учврстио своју власт помоћу враџбине. Међутим, Соломун није починио дело неверства јер није практиковао враџбине, како мисле Јевреји, већ су ђаволи починили неверство тиме што су људе подучавали враџбини. Подучавали су их враџбини која је објављена двојици анђела: Харуту и Маруту, у граду Вавилон у Ираку, а он је њима био објављен ради искушења људи, и ова два анђела никог нису подучавали враџбини осим након што би га упозорили и рекли: \"Ми смо искушење људима, па немој чинити дело неверства тиме што ћеш учити враџбину.\" Ко није прихватио њихов савет, научио је од њих враџбину. У врсте те враџбине спада и враџбина раздвајања мужа од жене тако што производи мржњу између њих. Ти врачари никоме не могу наудити осим Аллаховом дозволом и вољом. Они су тиме учили оно што им штети и што им не користи. Ти Јевреји су знали да онај ко Аллахову Књигу замени враџбином - на Будућем свету неће имати никаквог удела. Ружно ли је оно за шта су себе продали мењајући Аллахову Објаву за враџбину. Да су знали шта им стварно користи не би се усудили да ураде то ружно дело, и да упадну у јасну заблуду."
  2:103,"Да су Јевреји истински поверовали у Аллаха и бојали Га се, чинећи оно што је Он наредио и клонећи се онога што је забранио - добили би Аллахову награду, која је боља од онога на чему су, кад би знали шта је то што им стварно користи."
  2:104,"Узвишени Аллах упућује вернике да лепо бирају изразе којим ће се изражавати, па им каже: \"О ви који верујете, не говорите: 'Ра'ина.'\" Тј. води рачуна о нама, јер Јевреји искривљују значење те двосмислене речи и њоме циљају ружно значење, а то је 'ра'ина' у смислу: \"Лакомислено, глупо.\" Узвишени Аллах је забранио следбеницима да користе ову реч како би затворио ова врата, и наредио је Својим робовима да уместо ње кажу: \"Унзурна - Погледај нас.\" Тј. сачекај да разумемо шта нам говориш. То је реч која извршава циљ првобитне речи коју су користили, али без проблематичне двосмислености. А неверницима у Аллаха припада болна казна."
  2:105,"Неверници, било да су многобошци или следбеници Књиге, не воле да вам ваш Господар спусти било какво добро, мало или велико, али Аллах Своју милост даје ономе коме Он хоће, попут веровесништва, Објаве, веровања. Аллах је поседник великог добра и свако добро које неко постигне - од Аллаха је. У Његове дарове спада и слање посланика и објављивање књига."
  2:106,"Узвишени Аллах појашњава да када докине пропис неког кур'анског одломка, или докине учење тог одломка па га људи забораве, Он објави други одломак који је кориснији и краткорочно и дугорочно, или објави њему сличан одломак, сходно ономе што изискује Његово апсолутно знање и Његова апсолутна мудрост. Ти, о веровесниче, знаш да Аллах све може и да ради шта Он хоће, и да суди и одређује онако како Он хоће."
  2:107,"Ти знаш, о веровесниче, да Аллах поседује небеса и Земљу, суди како хоће и управља како хоће, наређује Својим робовима оно што Он хоће и забрањује им оно што хоће. Он утврђује прописе које хоће, и докида прописе које хоће. Ви немате заштитника мимо Аллаха који о вама води рачуна, нити мимо Њега имате помагача који од вас одагнава штету. Аллах Једини све то ради и све то може."
  2:108,"Ви не требате, о верници, да питате вашег посланика - пркосећи и супротстављајући се - онако како је Мојсијев народ раније питао Мојсија и тражио од њега да директно виде Аллаха. Ко веровање замени неверством такав је скренуо са средњег пута који је прави пут."
  2:109,"Многи Јевреји и хришћани прижељкују да ви, након веровања, неверници постанете, као што сте некада обожавали кипове. Они то прижељкују због зависти која се крије у њиховим душама. Они то прижељкују након што им је постало јасно да је оно са чим је дошао Веровесник истина од Аллаха. Али ви, о верници, пређите преко њихових дела и преко њиховог незнања и зла у њиховим душама док Аллах не објави Своју пресуду по питању њих. Након тога је Аллах објавио Свој суд и пропис о њима, па је неверницима дато да бирају између три ствари: да приме Ислам, да плаћају порез или рат. А Аллах је над свим моћан, и они Му не могу умаћи."
  2:110,"Потпуно обављајте намаз, с његовим темељима, обавезним и добровољним, и дајте зекат - обавезну милостињу на ваш иметак онима којима је то прописано. Колико год добрих дела да урадите током живота - то су залихе за вас чију награду ћете добити код вашег Господара на Судњем дану. Аллах, уистину, види оно што радите, и сваког од вас ће наградити сходно његовим делима."
  2:111,"И Јевреји и хришћани говоре да само њима припада Рај. Јевреји кажу: \"У њега неће ући осим ко је Јевреј.\" А хришћани кажу: \"У њега неће ући осим хришћанин. То су њихове пусте жеље и обмане. Реци им, о веровесниче: \"Дајте доказ за то што тврдите, ако истину говорите.\""
  2:112,"У Рај ће ући свако ко буде искрен према Аллаху и ко Га исправно обожава следећи оно са чим је дошао Посланик. Такав ће ући у Рај из које год скупине да потиче. Имаће награду код свог Господара, и ничега се неће бојати кад су у питању ствари које га чекају, нити ће туговати за стварима које су га прошле на овом свету. Те особине, након посланства Мухаммеда, нека је на њега Аллахов мир и благослов, поседују само муслимани."
  2:113,"Јевреји кажу: \"Хришћани нису на исправној вери\", а хришћани кажу: \"Јевреји нису на исправној вери\", а сви они читају књиге које им је Бог објавио и читају Његове наредбе да се верује у све веровеснике без прављења било какве разлике међу њима. Они тим својим делима сличе незнанобошцима, који не знају и који су све посланике утерали у лаж, као и оно што им је објављено. Зато ће Бог на Судњем дану праведно судити свима који су се разишли, онако како је обавестио Своје слуге, и да неће успети нико ко није поверовао у све оно што је Бог Узвишени објавио."
  2:114,"Нико није неправеднији од онога ко забрањује да се Аллахово име спомиње у Његовим џамијама. Такав забрањује обављање молитве, спомињање Аллаха и учење Кур'ана у џамијама, и настоји да их опустоши и уништи, било тиме што ће физички да их сруши, или тиме што ће да забрани да се у њима богослужење чини. Ти људи који настоје да униште џамије не би требало да у њих уђу осим бојећи се Аллахове казне из дубине срца, због њиховог неверства и одвраћања од Аллахових кућа. Њима у овом животу припада понижење и презреност, што ће их стићи преко верника, а на Будућем свету их чека велика казна, због тога што су људе спречавали од Аллахових џамија."
  2:115,"Аллаху припада власт над истоком и западом и над оним између истока и запада, па у којем год правцу да се окренете - ви се ка Њему окрећете. Ако вам нареди да се окренете према Јерусалиму или према Ка'би, или погрешите у тражењу Кибле, или вам је тешко да се окренете ка Кибли, нећете бити корени због тога, јер сви правци припадају Аллаху. Аллах је неизмерно дарежљив, сва Своја створења обухвата милошћу и свима олакшава. Он зна њихове намере и оно што чине."
  2:116,"Јевреји, хришћани и многобошци говоре: \"Аллах је Себи узео дете.\" Чист је Аллах од тога, Он је независтан од Његових створења. Дете има онај коме је оно потребно, док Аллаху припада власт над свим што је на небесима и на Земљи. Сва створења су Његови робови, Њему покорни, и Он њима управља како хоће."
  2:117,"Узвишени Аллах је створио небеса и Земљу и оно што је на њима из ничега. Када он нешто одреди и жели, само каже: \"Буди.\" И оно буде, онако како то Он жели да буде. Нико не може одбити оно што Он одреди."
  2:118,"Они који не знају – следбеници Књиге и незнанобошци– пркосно одбијају истину, па говоре: \"Зашто нам се Бог не обрати без посредника, или нам не дође видљиви знак, посебан за нас?\" Исто то су говорили и пријашњи народи који су посланике пре њих у лаж утеривали, иако су живели у различитим временима и местима. Ми смо појаснили ајете људима који када им истина постане јасна, у њу постају уверени и не сумњају, и не пркосе."
  2:119,"Ми смо те, о веровесниче, послали са истинитом вером у коју нема сумње, да обрадујеш вернике Рајем и да упозориш невернике Ватром. Твоје је само да јасно доставиш, и Аллах те неће питати о онима који нису поверовали у тебе, о становницима Ватре."
  2:120,"Узвишени се Бог обраћа Свом веровеснику, усмеравајући га и упозоравајући: \"Јевреји и хришћани неће бити задовољни тобом све док не оставиш ислам и док не постанеш следбеник онога на чему су они. Али, ако би то урадио ти или неко од твојих следбеника, након јасне истине која ти је дошла, нико те од Бога не би могао заштити нити би ти могао помоћи.\" Овај стих довољан је показатељ опасности остављања истине и опонашања следбеника заблуде."
  2:121,"Племенити Кур'ан говори о скупини следбеника Књиге који раде по ономе што се налази у објављеним књигама и истински то примењују. Овакви у својим књигама налазе знакове који указују на истинитост Посланика Мухаммеда, нека је на њега Аллахов мир и благослов, и зато су одмах поверовали у њега. С друге стране, има скупина која је устрајна на неверству, и такви су прави губитници."
  2:122,"О потомци Израиљеви, сетите се Мојих верских и овосветских благодати према вама, и сетите се тога што сам вас уздигао над вашим савременицима дајући вам веровесништво и власт."
  2:123,"Начините између себе и Аллахове казне на Судњем дану штит тиме што ћете примењивати Његове наредбе и клонити се онога што је Он забранио. На Судњем дану нико ником неће моћи помоћи, и ни од ког се откупнина неће прихватити, ма колико велика била. Ником ничије заузимање неће моћи помоћи, ма ко био, и нико мимо Аллаха помагач неће бити."
  2:124,"И сетите се када је Аллах искушао Аврама, мир над њим, прописима и обавезама, па их је Аврам на најбољи начин применио. Аллах је рекао Свом веровеснику Авраму: \"Господару мој, учини од мојих потомака вође које ће људи следити у истини.\" А Аллах му је одговорио: \"Моје обећање теби да ћу ти дати вођство у вери не обухвата оне твоје потомке који буду неправедни.\""
  2:125,"И сети се када је Аллах Свети храм - Ка'бу - учинио местом којем се људи враћају и за које се њихова срца вежу. Када год оду, врате му се. Аллах га је учинио спокојним местом за људе, и у њему им нико насиље не сме чинити. Он је људима рекао: \"Учините камен на којем је Аврам стајао док је градио Ка'бу местом за обављање молитве.\" И Ми смо Авраму и његовом сину Јишмаилу опоручили да очисте Свети храм од свих прљавштина и кипова, и да га припреме за оне који желе Аллаха да обожавају на том месту, обављајући таваф (кружење), итикаф (борављење у џамији), молитву и друга богослужења."
  2:126,"О веровесниче, сети се Аврамовог говора, док је дозивао Свог Господара: \"Господару мој, учини Мекку сигурним и мирним местом, у којем се ником неће зло чинити, и његове становнике, посебно вернике у Тебе и у Судњи дан, опскрби разноврсним плодовима.\" Па је Аллах рекао: \"А онима који буду неверници даћу да мало уживају на овом свету, а затим ћу их на Будућем свету казнити Паклом, а грозно ли је он боравиште у које ће они скончати на Судњем дану."
  2:127,"О веровесниче, сети се када су Аврам и Ишмаил подигли темеље Кабе, говорећи понизно и скрушено: \"Господару наш, прими од нас ова наша дела – у која спада и изградња Кабе – јер заиста си Ти онај који прима наше молбе, онај који зна наше намере и наша дела.\""
  2:128,"\"Господару наш, учини нас преданим Твојој одредби и наредби, да Ти никог не придружујемо, и од нашег потомства учини заједницу која је Теби предана. Научи нас како да Те обожавамо, опрости наше грехе и пропусте у нашој покорности Теби, доиста Си Ти Онај Који прихвата покајање покајника, Онај Који на њих спушта Своју милост.\""
  2:129,"\"Господару наш, учини од њих посланика од потомака Јишмаила, који ће им учити Твоје објављене речи и доказе, који ће их Кур'ану и Суннету подучавати, који ће их од многобоштва и презрених ствари очистити, а доиста Си Ти Снажни, Силни и Мудри у Својим поступцима.\""
  2:130,"Ко год се окрене од вере Аврама, мир над њим, ка некој другој вери - такав је сам себи неправду учинио својом наивношћу, остављајући истину и следећи заблуду. Такав је задовољан понижењем. Аллах је Аврама на овом свету учинио послаником и Својим пријатељем, а на Будућем свету је од добрих који су обавили оно што им је Аллах ставио у обавезу, па су постигли узвишене степене."
  2:131,"Аллах га је одабрао зато што није оклевао да буде предан Аллаху, када му је Он наредио: \"Само Мене обожавај и само се Мени покоравај.\" Па је Аврам рекао: \"Аллаху се предајем, Створитељу створења, и њиховом Опскрбитељу и Управитељу."
  2:132,"Аврам је опоручио својим синовима ове речи: \"Предао сам се Господару свих светова.\" Њих је опоручио и Јаков својим синовима, и обојица су својим синовима казали: \"Аллах вам је одабрао ислам као веру, па га се држите све док вам смрт не дође, па умрите као муслимани у формалном и суштинском смислу."
  2:133,"Или сте били присутни када је Јаков на самртној постељи био, када је своје синове упитао: \"Шта ћете обожавати након моје смрти?\" А они рекоше: \"Обожаваћемо твог Бога, и Бога твојих предака: Аврама, Јишмаила и Исака. То је један Бог, и ми Му ништа придруживати нећемо, само Њему ћемо предани и покорни бити.\""
  2:134,"То је народ који је био и нестао, међу осталим претходним заједницама, и добили су на Будућем свету сходно својим делима. Њима припада оно што су стекли, било добро или лоше, а вама припада оно што сте ви стекли, и нећете бити питани о њиховим делима, нити ће ико одговарати за туђи грех. Свако ће бити одговоран за оно што је урадио, па немојте да будете заузети делима претходних народа па да запоставите вођење рачуна о својим делима. Сваком човеку ће, након Аллахове милости, користити само његово добро дело."
  2:135,"Јевреји су рекли овој заједници: \"Будите Јевреји и бићете на правом путу.\" А хришћани су рекли: \"Будите хришћани, бићете на правом путу.\" Реци, о веровесниче, у одговору њима: \"Не! Већ следимо веру Аврама, мир над њим, која је далеко сваке заблуде, која је чиста истина, и Аврам није био од оних који другима придружују оно што је својствено само Богу.\""
  2:136,"Реците, о верници, јеврејима и хришћанима који вас позивају у заблуду: \"Ми верујемо у Аллаха и у Кур'ан који нам је објављен, и верујемо у оно што је објављено Авраму и његовим потомцима: Јишмаилу, Исаку и Јакову, и верујемо у оно што је објављено веровесницима потомцима Јаковим. Верујемо у неискривљену Тору коју је Аллах дао Мојсију, и у неискривљени Нови завет којег је Аллах дао Исусу, и верујемо у све књиге које је Аллах објавио веровесницима. Не одвајамо међу њима, па да у једне верујемо а у друге не верујемо, већ верујемо у све њих, и само се Аллаху Узвишеном покоравамо и предајемо."
  2:137,"Ако Јевреји и хришћани и други неверници поверују као што ви верујете, кренули су правим путем којим је Аллах задовољан, а ако се окрену од веровања тако што ће порећи све веровеснике, или неке од њих, биће у међусобном раздору. Ти се, о веровесниче, немој жалостити, Аллах ће те заштитити од њиховог узнемиравања и зла, и против њих ће те помоћи. Он чује оно што они говоре, и зна оно што они намеравају и раде."
  2:138,"Држите се Аллахове вере на којој вас је створио, нутрином и вањштином, јер нема боље вере од Аллахове вере. Аллахова вера је у складу са људском неисквареном природом, доноси оно што је корисно а отклоњава оно што је штетно. Реците: \"Ми само Аллаха обожавамо, и ништа Му не придружујемо.\""
  2:139,"Реци, о веровесниче: \"Зар се са нама расправљате, о следбеници Књиге, и тврдите да сте ви пречи да будете на Аллаховој вери од нас, јер је ваша вера старија, и јер је ваша књига објављена пре наше? То вам ништа користити неће, јер Аллах је Господар свих нас, и није само вас одабрао мимо осталих. Нама припадају наша дела, и ви нећете о њима бити питани, а вама припадају ваша дела, и ми о њима нећемо бити питани. Свако ће бити награђен и кажњен сходно својим делима, а ми само Аллаха обожавамо и само се Њему покоравано, и ништа Му не придружујемо.\""
  2:140,"Или говорите, о следбеници Књиге, да су Аврам, Јишмаил, Исак, Јаков и веровесници међу Јаковим потомцима били Јевреји или хришћани? Реци им, о веровесниче: \"Знате ли боље ви или Аллах?\" Ако буду мислили да су ови веровесници били на њиховој вери, слагали су, јер су они били пре објаве Торе и Новог завета. Тако се зна да ви на Аллаха и на Његове посланике лажи износите, и тврдите да су ти веровесници скривали истину која им је објављена, а нико није већи неправедник од онога ко скрива сведочанство Истине подарене од Аллаха, као што то раде следбеници Библије, а Аллах није немаран према оном што ви радите, и Он ће вас казнити за то."
  2:141,"То је народ који је био пре вас, добили су оно што су заслужили, сходно делима која су радили, а и вама припада оно што сте стекли. Нећете бити питани о ономе што су они радили, нити ће они бити питани о вашим делима, и нико неће за туђе грехе одговарати, нити ће му туђа дела користити. Свако ће добити оно што је у складу са делима која је он радио."
  2:142,"Рећи ће лакомислене незналице међу Јеврејима и лицемерима: \"Шта је ове муслимане одвратило од окретања према Кибли у Јерусалиму према којој су се раније окретали?\" Реци им, о веровесниче: \"Само Аллаху припадају и исток и запад и сви остали правци, Он усмерава кога Он хоће од Својих робова у којем Он хоће правцу. Он Узвишени упућује кога Он хоће на прави пут, на којем нема странпутица нити заблуда."
  2:143,"Као што смо вам одредили Киблу (правац окретања) којом смо задовољни да вам буде Кибла, учинили смо вас најбољом заједницом, заједницом умерености међу свим заједницама: умереном у веровању, обредословљу и међуљудским односима. То смо учинили да бисте на Судњем дану били сведоци Аллаховим посланицима да су доставили оно што им је наређено да доставе својим заједницама, и да би посланик Мухаммед, нека је на њега Аллахов мир и благослов, био сведок над вама у томе да вам је доставио оно са чим вам је послат. Ми смо вам променили Киблу која је била у Јерусалиму само да бисмо указали на оне који су задовољни Аллаховим законом и који су му покорни, па следе Посланика, и да би указали на оне који ће да отпадну од своје вере и да следе своје прохтеве, оне који се не покоравају Аллаховом закону. Узвишени Аллах прописује Своје законе из апсолутне мудрости, и Аллах неће занемарити ваше веровање у Њега, у које спада и ваше обављање молитве пре промене Кибле. Доиста је Аллах милосрдан и самилостан према људима, и не отежава им, нити запоставља награду за њихова дела."
  2:144,"О веровесниче, видели Смо како гледаш према небесима очекујући да се спусти Објава у вези Кибле (правца окретања) и њене промене ка правцу којег волиш, и Ми ћемо те усмерити ка Кибли коју волиш и којом си задовољан. То је Аллахов Свети храм у Мекки, уместо Јерусалима који је тренутно ваша Кибла. Управи лице своје ка Аллаховом Светом храму у Мекки племенитој! О верници, где год се налазили управите лица своја у правцу Светог храма током обављања намаза, а Јевреји и хришћани којима је дата Књига добро знају да је промена Кибле истина објављена од њиховог Створитеља и Управитеља, јер се то налази у њиховој светој књизи. Аллах није немаран према ономе што раде ови који се окрећу од истине, већ ће их Он, Узвишени, казнити за то."
  2:145,"Веровесниче, ако би ти Јеврејима и хришћанима, којима је дата Књига, донео све доказе и аргументе да је промена Кибле (правца окретања) истина, они се не би окренули ка твојој Кибли, из ината према истини са којом си дошао, и охоло одбијајући да је следе. Ти се нећеш окретати према њиховој Кибли након што те је Аллах окренуо од ње, нити ће се једни од њих окретати према Кибли других међу њима, јер свака скупина од њих сматра неверницима ону другу скупину. Ако би ти следио њихове прохтеве по питању Кибле или по питању неког другог прописа, након исправног знања које ти је дошло и у које нема сумње, доиста би био од неправедника, због остављања упуте. Међутим, Узвишени Аллах је сачувао Свог посланика од тога, и ово је Аллахово упозорење упућено његовој заједници након њега."
  2:146,"Они којима смо дали Књигу, учени људи међу Јеврејима и хришћанима, знају да је промена Кибле (правца окретања) знак веровесништва Мухаммеда, нека је на њега Аллахов мир и благослов, који је споменут у њиховој светој књизи, и спознали су Посланика Мухаммеда као што знају своју децу и разликују их од друге деце. Међутим, упркос томе, скупина њих скрива истину са којом је дошао Мухаммед, нека је на њега Аллахов мир и благослов, из своје зависти, иако знају истину."
  2:147,"Ово је истина од твог Господара, па немој бити од оних који сумњају у њу, о посланиче."
  2:148,"Свака заједница има неки правац ка којем се окреће, физички или апстрактни. У то спада и разилажење заједнице око Кибле (правца окретања) и прописа. Неће им штетити разлика у правцима, ако је то Аллах прописао, па се ви, о верници, такмичитеу чињењу добрих дела која су вам наређена, а Аллах ће вас сакупити на Судњем дану, одакле год да сте, да бисте полагали рачуне за ваша дела. Доиста Аллах све може, и Њему није немогуће да вас све окупи и обрачуна за ваша дела."
  2:149,"Из сваког места из којег изађеш и где год да се налазиш, о веровесниче, ти и твоји следбеници, када будете желели да обавите молитву - окрените се у правцу Кабе у Светом храму у Меки, јер је то истина која ти је објављена од Господара твог. Аллах није немаран према ономе што ви радите, Он све види и све вас ће да обрачуна за дела која чините."
  2:150,"Из којег год места изађеш, о Веровесниче, и будеш желео да обавиш молитву, окрени се у правцу Светог храма. И где год се налазили, о верници, окрените лица у том правцу када будете хтели молитву да обавите, да вам људи не би имали шта аргументовано приговорити, изузев оних између њих који су неправедни, а који ће остати у свом пркосу и који ће вам приговарати најслабијим аргументима. Немојте их се бојати, већ се бојте свог Господара тиме што ћете примењивати Његове наредбе и клонити се онога што је Он забранио. Бог је, уистину, прописао окретање према Каби да би Своју благодат према вама употпунио тиме што ће вас одвојити од осталих народа, и да би вас упутио ка најчаснијем храму за људе."
  2:151,"Као што смо вам и другу благодат дали тиме што смо вам једног од вас као посланика послали, који вам Наше речи учи, и који вас чисти наређивањем врлина и добрих дела, и забрањивањем разврата и лоших дела, и који ће вас подучити Кур'ану и Суннету, који ће вас подучити стварима везаним за веру и за живот на овом свету које нисте знали."
  2:152,"Па, сећајте се ви Мене срцима и делима, а Ја ћу се вас сетити тиме што ћу вас прославити и сачувати. Награда за неко дело је исте врсте као то дело. Будите Ми захвални на благодатима која сам вам дао, и немојте их негирати нити у забрањеним стварима користити па да Ми тиме незахвални будете."
  2:153,"О ви који верујете, потпомогните се стрпљењем и молитвом на покорност Мени и преданост Мојој наредби. Доиста је Аллах са стрпљивима, упућује их и помаже им."
  2:154,"О верници, немојте говорити о онима који су у борби на Аллаховом путу погинули да су мртви као што су други мртви, јер су они живи код њиховог Господара, али ви не можете докучити њихов живот. То је посебан живот којег не може спознати нико на овом свету осим путем Објаве."
  2:155,"Ми ћемо вас сигурно искушати разним врстама искушења, мало страхом од непријатеља, мало глађу због недостатка хране, недостатком иметка због његовог нестанка или тежине доласка до њега, смрћу због болести или борбе на Аллаховом путу, крњавошћу плодова које земља рађа; а ти, о веровесниче, обрадуј оне који се стрпе на тим искушењима, обрадуј их да ће им Аллах дати оно што ће их усрећити и на овом свету и на Будућем свету."
  2:156,"Они које погоди једна од тих недаћа и задовољни Аллаховом одредбом, предани Њему, кажу: \"Ми смо, доиста, у Аллаховом поседу, ради са нама оно што Он жели, и Њему ћемо се, сигурно, вратити на Судњем дану. Он нас је створио и разне благодати нам дао, и код Њега је наш коначни повратак.\""
  2:157,"Они који поседују наведена својства биће похваљени од стране Аллаха у најузвишенијем друштву анђела, и на њих ће се спустит Аллахова милост. Они су истински упућени на прави пут."
  2:158,"Заиста су два брда позната као Сафа и Мерва, у близини Ка'бе, два обредна видљива места, и ко се упути ка Ка'би ради ходочашћа, хаџџа или 'умре, такав није грешан када обави са'ј тј. ходање између Сафе и Мерве. Овде се негира грех таквима да би се смирило срце оних муслимана који су осећали неугодност да обаве са'ј између њих јер су мислили да је то остатак паганских обреда, па је Узвишени Аллах објаснио да то спада у прописане обреде хаџџа. А ко буде обавио добровољна добра дела, искрено желећи да се Аллаху приближи, Аллах ће му бити захвалан тако што ће му прихватити то дело и наградиће га за њега. Он зна доброчинитеље који заслужују награду."
  2:159,"Јевреји и хришћани који скривају доказе које Смо Ми објавили, а који указују на истинитост Веровесника и онога са чим је дошао, након што смо те доказе објавили у њиховим светим књигама, биће удаљени од Аллахове милости и опроста, и против њих ће молити анђели, веровесници и сви људи, молећи Аллаха да такве удаљи од Његове милости и опроста."
  2:160,"Осим оних који се Аллаху поврате, кајући се за скривање Његових јасних доказа, и који се поправе чинећи добра дела, видљива и невидљива, и објасне истину и упуту коју су скривали - таквима ћу прихватити повратак покорности Мени, и Ја сам Онај Који прашта оном робу који се покаје, и Који је милостив."
  2:161,"Доиста, онима који не верују и који као неверници умру, пре него што се покају, следи Аллахово проклетство које се огледа у њиховом удаљавању од Његове милости, и против њих ће молити анђели и сви људи, да их Аллах удаљи од Његове милости и опроста."
  2:162,"Непрестано ће да их прати ово проклетство, њихова патња неће да се смањује ни један једини дан, нити ће моћи да одложе Судњи дан."
  2:163,"Ваш истински Бог - о људи - је јединствен у Његовом Бићу и Његовим својствима, и нико мимо Њега не заслужује да буде обожаван. Он је Аллах Свемилосни, Који поседује апсолутну милост, и Он је Самилосни, Који милост спушта на Своје робове, које је обасуо небројеним благодатима."
  2:164,"Доиста у стварању небеса и Земље и разноврсних задивљујућих створења на њима, и у смени дана и ноћи, и у бродовима који плове морским водама натоварени корисним стварима за људе, попут хране, одеће, трговачке робе и других ствари које требају људима, и у води коју Аллах спушта са неба и њоме оживљава земљу чинећи да из ње ничу разноврсне биљке, и у многобројним живим створењима које је Аллах распространио по Земљи, и у управљању ветровима из једног правца ка другом, и у покорним облацима између неба и земље - налазе се јасни докази Аллахове једноће за оне који схватају доказе и разумеју аргументе."
  2:165,"И поред тих јасних речи и доказа, неки људи друге Аллаху придружују, воле их као што Аллаха воле, али они који верују више воле Аллаха него што ови многобошци воле своја божанства, јер они Аллаху ништа не придружују, и воле Га у стању лагодности и у стању искушења, док многобошци воле своја божанства у стању лагодности, док се моле Аллаху када их каква невоља задеси. Када би они који неправду чине тиме што Аллаху друге придружују и тиме што лоша дела чине видели какво ће им стање бити на Будућем свету док посматрају казну, знали би да сва снага припада Аллаху, и да Он жестоко кажњава непокорне. Када би то видели не би му Никога придруживали."
  2:166,"То ће бити онда када се главешине одрекну следбеника међу потлаченим који су их следили у многобоштву и непокорности Аллаху, због страхота Судњег дана које ће видети, када им свака могућност спашења нестане."
  2:167,"Потлачени и следбеници заблуделих главешина ће говорити: \"Камо среће да се на пролазни свет вратимо па да се наших главешина одрекнемо као што су се они нас одрекли. Као што ће им Аллах показати жестоку казну на Будућем свету, показаће им и резултат њиховог слеђења тих главешина који је пусто кајање и туга, и они никада из Пакла неће да изађу."
  2:168,"О људи, једите животиње, биљке које ничу из земље и плодове који рађају на дрвећу, што сте на дозвољен начин стекли и што је лепо и корисно, а немојте да следите ђавоље стопе којима он покушава да вас постепено одведе у пропаст. Доиста вам је он јасни непријатељ, и разумном човеку није дозвољено да следи свог непријатеља који настоји да му наштети и да га у заблуду одведе."
  2:169,"Ђаво вам наређује чињење зла и греха и позива вас да Аллаху припишете веровање и заповести које нису засноване на истини и на знању објављеном од Аллаха и Његових посланика."
  2:170,"Када се овим неверницима каже: \"Следите упуту и светло које је Аллах објавио.\" Они из ината кажу: \"Не! Следићемо веровања и обичаје на којима смо затекли очеве наше!\" Зар да следе очеве и претке њихове иако они нису знали за упуту и светлост? Иако нису били упућени ка истини, којом је Аллах задовољан?"
  2:171,"Они који не верују су у њиховом слеђењу предака попут стоке коју пастир вичући дозива, па она чује његов глас али не разуме његов говор. Они су глуви па не чују истину на начин да се њоме окористе, они су неми јер њихови језици не говоре истину, они су слепи јер не виде истину. Зато они не схватају упуту којој их ви позивате."
  2:172,"О ви који верујете у Аллаха и следите Његовог Посланика, једите лепа јела којима вас је Аллах опскрбио и дозвољеним вам их учинио, и буде Аллаху захвални, нутрином и вањштином, видљивим и невидљивим добрим делима, на благодатима којима вас је опскрбио. Ако сте Му захвални и ништа Му не приписујете, ви ћете Му се покоравати и греха ћете се клонити."
  2:173,"Аллах вам је забранио да једете ону животињу која је умрла, а није верозаконски исправно заклана, и крв, и свињско месо, и животиње при чијем клању није споменуто Аллахово име. Уколико човек буде принуђен да једе нешто од забрањених ствари, а да није неправедан у томе, у смислу да једе без потребе, или прелази границу нужде, такав нема греха а ни казну. Доиста је Аллах Онај Који пуно прашта онима који се покају, и милостив је према њима. У Његову милост спада и то што прелази преко конзумирања ових забрањених ствари у случају нужде."
  2:174,"Доиста они који скривају књиге које је Аллах објавио, и доказе у њима који указују на истину и на веровесништво Мухаммеда, нека је на њега Аллахов мир и благослов, као што то раде Јевреји и хришћани, и који тим скривањем имају неки овосветски интерес попут власти, угледа или иметка, такви у суштини у своје стомаке убацују оно што ће узроковати њихову патњу у пакленој ватри, а на Судњем дану Аллах са њима неће разговарати милостивим говором, већ ће им рећи оно што ће их растужити и узнемирити, и неће их очистити греха. Њима припада болна патња."
  2:175,"То су они који су описани скривањем знања које је потребно људима, који су упуту заменили за заблуду након што су сакрили то истинито знање, и који су Аллахов опрост заменили Аллаховом казном. О како су само стрпљиви на чињењу онога што ће узроковати њихов улазак у Ватру, као да се ради о неком ко не мари за том патњом јер је много неосетљив на то упозорење."
  2:176,"Таква је казна за скривање знања и упуте јер је Аллах објавио Његове књиге са истином, што изискује да то буде објашњено, а не да се скрива. А они који су се разишли око Божијих књига, па су у неке поверовали, а неке сакрили, налазе се далеко од истине."
  2:177,"У веровање којим је Аллах задовољан не спада пуко окретање ка истоку или западу и разилажењу око тог питања, већ је право веровање оног ко поверује и обожава Аллаха као јединог Бога, и поверује у истинитост Судњег дана, и прихвати све анђеле, и све објављене књиге, и све веровеснике, без неверства у нешто од тога, и који удељује иметак својој родбини, иако га и сам воли и за њим тежи, и сирочадима, и потребнима, и странцу који је отишао на пут далеко од своје породице и домовине, и онима које је потреба приморала да просе од људи, и удељује за ослобађање робова, и који намаз обавља потпуно, онако како је Аллах наредио, и који даје зекат - обавезну милостињу, и ко завете и обећања испуњава, и стрпљив је на неимаштини, тешком животу и болести, и ко кукавички не бежи када се битка распламса - такви су искрени према Аллаху у свом веровању и делима, и такви су богобојазни, који примењују оно што им је Аллах наредио и клоне се онога што им је Аллах забранио."
  2:178,"О ви који верујете у Аллаха и следите Његовог Посланика, обавезно вам је кажњавање убице који убије некога намерно и неправедно, сходно његовом злочину. Слободан се убија због слободног, роб се убија због роба, жена се убија због жене. Уколико убијени опрости пре него што испусти душу, или опрости његов старатељ у замену за крварину - која представља одређену количину иметка којег убица даје да би био помилован - такав треба потраживати крварину на леп начин, без узнемиравања и пребацивања, а убица је треба лепо дати, без одуговлачења. То помиловање и то узимање крварине представља Аллахову олакшицу и милост овој заједници, па ко пређе границу према убици након помиловања и прихватања крварине, таквом је Аллах болну патњу припремио."
  2:179,"У одмазди коју вам је Аллах прописао вам је живот, јер се њоме спречава бесправно проливање крви и међусобно насиље. То разумеју људи који разум имају и који се Аллаха боје покоравајући се Његовим законима."
  2:180,"Обавезани сте да, када се на вама покажу знакови да вам се смрт приближила, а имате пуно иметка, да опоручите родитељима и рођацима онолико колико је то исламски верозакон одредио - у границама трећине, и ово је потврђена обавеза богобојазнима. Овај пропис је важио пре објављивања одломка о прописима наследства, а када су одломци наследства објављени, појаснили су ко наслеђује и колико наслеђује."
  2:181,"Ко промени нечију опоруку додавши или одузевши или спречивши нешто, након што сазна за ту опоруку, грех тог мењања је на ономе ко је то променио, а не на ономе ко је опоручио. Доиста Аллах чује оно што Његови робови говоре, зна оно што раде, и ништа од њихових стања Му није скривено."
  2:182,"Ко буде знао да онај ко оставља опоруку одступа од истине и том опоруком некоме чини неправду, па исправи оно што је покварено у тој опоруци тиме што посаветује опоручитеља, или тиме што измири оне који се споре око опоруке, такав нема грех већ награду поправљања стања. Доиста Аллах пуно прашта ономе ко се покаје, и милостив је према њему."
  2:183,"О ви који верујете у Аллаха и следите Његовог Посланика, ваш Господар вам обавезним чини пост, као што је њиме обавезао народе пре вас, да бисте се Аллаха бојали тиме што између Његове казне и себе правите штит чињењем добрих дела, а међу највећим добрим делима је пост."
  2:184,"Пост који вам је обавезан јест да постите одређени број дана у години. Ко од вас буде болестан тако да му је тешко да пости, или буде путник, може да не пости, али мора да надокнади онолико дана колико није постио. Онима који могу да посте обавезна је откупнина за дане које нису постили, а то је нахранити једног сиромаха за сваки неиспоштен дан. Боље вам је да постите него да не постите уз плаћање откупнине, ако знате колико је пост вредан. Овај пропис је важио када је тек прописан пост, па ко је хтео да пости, постио је, а ко није хтео да пости, јео је и нахранио би сиромаха за тај дан. Након тога је Бог учинио пост обавезним свим пунолетним особама које су у могућности да посте."
  2:185,"Месец рамазан је месец у којем је отпочело објављивање Кур'ана Посланику, нека је на њега Аллахов мир и благослов, у ноћи одредбе. Аллах је Кур'ан објавио као упуту људима, и у њему се налазе јасни докази упуте, њиме се раздваја истина од неистине, па ко не буде путник када наступи рамазан, и не буде болестан, мора да га пости. Ко буде болестан тако да му је тешко да пости, или је путник, може да пости, а и не мора. Уколико не пости, обавеза му је да касније напости пропуштене дане. Узвишени Аллах Својим прописима жели да вам олакша, а не да вам отежа, да одређени број дана испуните и да Аллаха величате након што се заврши рамазан и на дан Бајрама, из захвалности што вас је упутио да постите рамазан и помогао вам да га употпуните. То спада у захвалност Аллаху на томе што вас је упутио у ову савршену веру којом је задовољан."
  2:186,"О веровесниче, када те Моји робови упитају о Мојој близини и Мојем услишавању њихових молитви, па Ја сам, доиста, близу њих, знам њихова стања, чујем њихове молитве. Нису им потребни посредници, нити је потребно да подижу своје гласове. Ја се одазивам молитељу када Ме искрено замоли, па нека се покоре наредбама Мојим, и нека буду постојани у свом веровању, јер то им је најкориснији начин за услишање молитви. На тај начин иду правим путем у свим својим пословима, било да се тичу вере или овог света."
  2:187,"У почетку је било забрањено да човек, уколико заспе током рамазанске ноћи и пробуди се пре јутарње молитве, једе или има однос са својом супругом. Затим је Узвишени Аллах докинуо тај пропис, и дозволио је верницима да имају однос са својим женама у рамазанским ноћима. Жене су застор и узрок чедности мужевима, и мушкарци су застор и узрок чедности својим женама, не могу једни без других. Аллах је знао да ћете сами себе да обмањујете чинећи оно што је Он забранио, па вам се смиловао, опростио вам и олакшао вам. Сада вам је дозвољено да имате однос са својим женама и тиме тражите потомство које вам је Аллах одредио. Једите и пијте током целе ноћи, док јасно не будете видели праву зору, када се белина зоре одвоји од црнине ноћи, а затим постите од појаве зоре до заласка Сунца. Немојте да имате однос са својим женама уколико сте у осами у богомољама, јер интимни однос квари осаму. Ови споменути прописи су Аллахове границе између дозвољеног и забрањеног, па се Аллаховим границама никако не приближавајте, јер ко се приближи Аллаховим границама у опасности је да их пређе и упадне у забрањено. Овако јасним појашњењем прописа Аллах људима објашњава Своје речи и доказе да би били богобојазни, чинећи оно што је наредио и клонећи се онога што је забранио."
  2:188,"Немојте једни другима узимати иметак на непрописан начин, попут крађе, отимачине и преваре, и немојте се служити судским парницама да бисте, грешно, људима узимали иметке, а знате да је то грех и да вам је Аллах то забранио. Чињење греха уз знање да је то грех је једна од најружнијих ствари и изискује једну од највећих казни."
  2:189,"Питају те, о посланиче, о формирању млађака и његовим променама, а ти им одговори о мудрости тих појава: \"Они су људима ознаке за време помоћу којих знају термине својих богослужења, попут месеци ходочашћа, месеца поста, употпуњења године од поседовања износа за обавезну милостињу; и помоћу којих знају термине везане за своје међуљудске односе, попут одређивања термина враћања дугова и исплате крварина. И није честитост у томе да са задње стране у куће улазите када одлучите да ступите у обреде ходочашћа или 'умре, као што сте мислили у предисламском периоду, већ је истинско доброчинство бити богобојазан јавно и скривено. Да улазите у куће кроз њихова врата вам је лакше, јер вас Аллах није задужио нечим у чему је стварна потешкоћа. Направите штит између себе и Аллахове казне тиме што ћете чинити добра дела, како бисте постигли оно што желите и како би се спасили онога чега се плашите."
  2:190,"И борите се, желећи уздизање Аллахове речи, против оних неверника који се боре против вас, не би ли вас од Аллахове вере одвратили, али немојте прекорачивати Аллахове границе, па да убијате децу, жене и старце, или да мрцварите убијене и томе слично. Доиста Аллах не воли оне који прелазе Његове границе у ономе што је прописао и одредио."
  2:191,"Убијајте их где год их нађете јер су објавили рат Исламу и муслиманима, и протерајте их из места из којих су они вас протерали - а то је Мека. Јер смутња која је настала услед одвраћања верника од њихове вере и настојања да се верник преобрази у неверника - гора је него убиство. Ви немојте први да их нападате код Светог храма, из поштовања према њему, све док они вас први не нападну у њему. Ако они први започну борбу у Светом храму, онда се борите против њих и убијајте их. То је казна неверницима због тога што су започели насиље у Светом храму."
  2:192,"Па ако се они окане од борбе против вас и свог неверства, ви их оставите на миру. Доиста Аллах пуно прашта ономе ко се покаје и не кажњава га за претходне грехе. Он је милостив и не пожурује са казном."
  2:193,"Борите се против неверника све док не нестане многобоштво, неверство и одвраћање људи од Аллаховог пута, и док Аллахова вера не буде горња. Уколико се окане свог неверства и одвраћања од Аллаховог пута, ви престаните борбу против њих, јер нема непријатељства осим против оних који неправду чине својим неверовањем и одвраћањем од Аллаховог пута."
  2:194,"Свети месец у којем вам је Аллах омогућио да уђете на свету територију у Меки (мекански харем) и обавите 'умру седме године по Хиџри је накнада за свети месец у којем су вас многобошци истерали одатле шесте године. И у Светом граду, и у светим месецима и у светим обредима (хаџџа и 'умре) важе прописи одмазде, па ко учини насиље у мекканском харему, или у светим месецима или док је у обредима хаџџа или 'умре - узвратите му истом мером, али не преко тога. Доиста Аллах не воли оне који прекорачују Његове границе. Бојте се Аллаха и не прекорачујте оно што вам је дозволио у наведеним местима, временима и обредима, и знајте да је Аллах са богобојазнима, да их упућује и помаже."
  2:195,"Удељујте иметак у покорност Аллаху, попут трошења иметка за борбу на Аллаховом путу, и за друга добра дела, и немојте себе бацати у пропаст остављањем борбе и удељивања на Његовом путу, или чињењем нечега што вас води у пропаст. Лепо извршавајте ваша богослужења, добро чините у међуљудским односима и лепим се особинама окитите - доиста Аллах воли оне који су доброчинитељи у свим животним аспектима. Он ће им велику награду дати и на прави пут ће да их упути."
  2:196,"Обавите хаџ и умру потпуно, желећи тиме достићи степен гледања у Божје Лице, па ако вас нешто или неко спречи да их употпуните, попут болести и непријатеља, ви закољите оно што вам је лако: деву, краву или овцу, како бисте на тај начин иступили из обреда. Немојте бријати нити кратити косу док жртвеница не дође до места на којем је дозвољено заклати је. Уколико сте спречени од уласка у свети простор у Меки, онда закољите жртвеницу ту где сте спречени; ако пак нисте спречени, онда је закољите у дворишту Кабе на дан Курбан-бајрама или у данима након првог дана Курбан-бајрама. Ко од вас буде болестан, или има у коси нешто што га узнемирава, попут вашки и других паразита, па обрије главу због тога, такав нема греха, али ће се искупити због тога тако што ће постити три дана, или нахранити шест сиромаха на територији Меке, или заклати овцу и њено месо поделити сиромасима. Уколико нисте у опасности, онај ко обави умру у месецима хаџа, пре почетка самог хаџа, и потом заврши са обредом, прописно се ослобађајући забрана које важе за оног ко је у обредима док не започне обреде хаџа те године, нека закоље оно што му је лако, попут овце, или нека учествује у клању и приношењу краве или деве. Уколико није у материјалној могућности да то учини, мора постити три дана док је на хаџу и седам дана када се врати кући након хаџа, што је укупно десет дана. То је врста хаџа у којој је обавезна жртвеница за оног ко има материјалних могућности, или пост за оног ко нема материјалних могућности. Све то важи за оног ко не живи у Меки или у њеној близини, јер они који живе у Меки или близу ње немају потребе за оваквом врстом обреда, и њима је довољно да обаве таваф уместо умре. И бојте се Бога примењивањем онога што је прописао и поштовањем Његових граница, и знајте да Бог жестоко кажњава онога ко се супротставља Његовој наредби."
  2:197,"Време хаџских обреда је у одређеним познатим месецима, који почињу са шеввалом а завршавају се са првом трећином зул-хиџџета. Ко себе обавеже да обави ходочашће у овим месецима и отпочне обреде, забрањено му је да чини оно што води сполном односу, а појачава се и забрана чињења греха као и казна за њих, због светости времена и места. Такође, забрањено му је да се упушта у расправу која узрокује срџбу и спорове. Свако добро које урадите - Аллах зна за њега, и наградиће вас за то. Помозите се у обављању ходочашћа опскрбљивањем потрепштина: хране и пића, и знајте да је највећа помоћ у свим вашим пословима - богобојазност. Зато, бојте се Аллаха применом Његових наредби и клоњењем онога што је забранио, о ви који здраве памети имате."
  2:198,"Није вам грех да тражите дозвољену опскрбу преко трговине или на други начин док сте на ходочашћу. Када кренете са Арефата ка Музделифи, након стајања на њему, деветог дана а десете ноћи зул-хиџџета, спомињите Аллаха говорећи \"субханаллах - Узвишен је Аллах\", \"ла илахе иллаллах - Нема истинског божанства мимо Аллаха\", и у молитви Њему све док сте на Музделифи. Спомињите Аллаха јер вас је Он упутио да спознате Његову веру и обреде ходочашћа, након што сте немарни били према Његовом закону."
  2:199,"Затим крените са Арефата као што то раде они који се тиме угледају на Аврама, мир над њим, а не као пагани који не стоје на Арефату. И тражите опрост од Аллаха за своје пропусте у обављању онога што вам је прописано, јер доиста Аллах пуно прашта верницима који се покају, и милостив је према њима."
  2:200,"Када завршите обреде ходочашћа пуно спомињите Аллаха и хвалите Га, као што сте спомињали ваше претке и хвалили се њима, па и више од тога, јер свака благодат у којој уживате долази од Њега Узвишеног. Људи су различити, неки су неверници и многобошци, верују само у овај живот и од Аллаха траже само овосветске украсе и благодати попут здравља, иметка и деце, и такви на Будућем свету неће имати никаквог удела у благодатима које је Аллах припремио за Своје робове вернике, јер неверници су потпуно посвећени овом свету и окренути су од Будућег света."
  2:201,"Други део људи су верници у Аллаха и Будући свет, и они од Аллаха траже добро и на овом свету и чињење добрих дела на њему, и траже Рај и спас од Ватре на Будућем свету."
  2:202,"Они који моле Аллаха за добро и овог и Будућег света имаће велику награду због добрих дела која су чинили на овом свету, а Аллах брзо обрачунава дела."
  2:203,"И спомињите Аллаха изговарајући \"Аллаху екбер - Аллах је највећи\" и \"ла илахе иллаллах - нема истинског божанства мимо Аллаха\" у овим малобројним посебним данима: једанаестом, дванаестом и тринаестом зул-хиџџету. Ко пожури и напусти Мину након гађања џемрета дванаестог дана зул-хиџџета, има право на то и није грешан, јер му је Аллах дао олакшицу, а ко остане дуже, до гађања џемрета тринаестог дана, има право на то и није грешан, и учинио је оно што је потпуније и у томе је следио Посланика, нека је на њега Аллахов мир и благослов. Све то важи за оне који су Аллаху покорни на ходочашћу па поступају онако како им је Он наредио и боје Га се спровођењем Његовим наредби и клоњењем онога што је забранио, и уверени су да ће се само Њему вратити, и да ће их Он за њихова дела казнити или наградити."
  2:204,"О веровесниче, међу људима има лицемера чији те говор на овом свету задивљује, па видиш да лепо прича скоро па да те убеди да је искрен и да жели добро, а у ствари жели да сачува себе и свој иметак. Он лажно призива Аллаха за сведока да је у његовом срцу веровање и добро, а у ствари је жестоки непријатељ муслиманима."
  2:205,"А када се окрене и оде од тебе, журно по Земљи неред сије, чинећи грехе, уништавајући усеве и убијајући стоку, а Аллах не воли неред на Земљи нити оне који га чине."
  2:206,"Када се том смутљивцу упути савет: \"Бој се Аллаха, поштуј Његове заповести и клони се онога што је забранио.\" Њега сујета и охолост спречавају да се врати истини, већ још више срља у грех. Таквом следи казна у Паклу, а грозно ли је он боравиште."
  2:207,"Међу људима има верника који су продали свој живот утрошивши га у покорност свом Господару и борби на Његовом путу, тражећи Његово задовољство. Аллах је пуно милостив и милосрдан према Својим робовима."
  2:208,"О ви који верујете у Аллаха и следите Његовог Посланика, следите потпуно Ислам и ништа од њега не остављајте, као што су учинили следбеници Књиге, који су веровали у део књиге а нису веровали у други део. Немојте да идете ђавољим стопама, јер вам је он, доиста, јасни и отворени непријатељ."
  2:209,"Уколико се деси да неко од вас посрне и скрене након што су му дошли јасни докази, знајте да је Аллах силан Који све може и све Му је потчињено."
  2:210,"Шта чекају ови што следе ђавоље стопе и што су скренули са пута истине? Да ли чекају да им дође Аллах Узвишени на Судњем дану - онако како Њему доликује - у тминама облака да им пресуди? И да им дођу анђели који ће их окружити са свих страна? Тада ће се Аллахова одредба спровести над њима, и само Њему се све враћа."
  2:211,"О веровесниче, питај потомке Израиљеве као вид критике: \"Колико вам је Аллах показао јасних знакова и доказа истинитости посланика? Па сте их у лаж утерали и од њих се окренули? Ко Аллахову благодати замени за неверство и порицање након што је јасно спозна, заиста ће га Аллах жестоко казнити, као и све невернике порицатеље."
  2:212,"Неверницима у Аллаха је улепшан овосветски живот, његове пролазне лепоте и његова пролазна уживања, и они се исмејавају са онима који верују у Аллаха и Судњи дан, али богобојазни људи који чине оно што је Он наредио и клоне се онога што је Он забранио биће на Будућем свету изнад ових неверника, када их Аллах настани у рајским вртовима. Аллах даје оно што Он хоће оним створењима којима Он хоће, а да му то не броји и да га за то не обрачунава."
  2:213,"Људи су били једна заједница, на упути, на вери свог оца Адама, све док их сотона није одвео у заблуду, па су се поделили на невернике и вернике. Због тога је Бог слао посланике да искрене вернике обрадују оним што им је Бог припремио из Своје милости, и да упозоре невернике на жестоку казну коју им је Бог припремио. Он је Својим посланицима објавио Књиге које садрже истину у коју нема сумње, како би међу људима судили када се разиђу око онога што им је објављено. Људи се нису разишли око Торе осим неких Јевреја којима је дато знање, након што су им дошли Божји докази да је Тора истина од Бога, и да се око ње не смеју разилазити. То су они учинили због своје неправедности, па је Бог упутио вернике да спознају истину и одвоје је од заблуде, Његовом дозволом и жељом. Он упућује кога Он хоће на Прави пут, на пут веровања."
  2:214,"Или сте мислили - о верници - да ћете ући у Рај пре него што вас погоди искушење претходних народа. Њих је погађало тешко сиромаштво, погађала их је болест, уздрмали су их страхови, да би некада искушење било толико јако да су желели да Аллахова помоћ што пре дође, па би посланик и верници рекли: \"Када ће Аллахова помоћ?\" Али уистину, Аллахова помоћ је близу оних који верују у Њега и на Њега се ослањају."
  2:215,"Питају те твоји другови - о веровесниче - шта да уделе од својих разноврсних иметака и у које сврхе да га уделе? Одговори им: \"Оно што уделите од лепог дозвољеног иметка нека буде за родитеље, затим најближе рођаке сходно потреби, затим потребним сирочадима, сиромасима, и путницима које је пут одвојио од породице и домовине. Колико год добра да урадите - о верници - било мало или много, заиста Аллах то зна, Њему ништа од тога није скривено, и Он ће за то да вас награди."
  2:216,"О верници, обавезна вам је борба на Аллаховом путу, иако је она мрска људској природи због тога што у себи садржи трошење иметка и живота. Али можда вам је нешто мрско - а оно је, у стварности, добро и корисно за вас, попут борбе на Аллаховом путу. Борба, поред велике награде, доноси и победу над непријатељима и уздизање Аллахове вере. Можда нешто волите - а оно је лоше по вас, попут остављање борбе на Аллаховом путу. То за собом повлачи понижење и овладавање непријатеља вама. Аллах савршено зна шта је најбоље и шта је најгоре, док ви то не знате, па се зато одазовите Његовој наредби, јер у томе је велико добро за вас."
  2:217,"О веровесниче, људи те питају о пропису борбе у светим месецима: а ти им одговори: \"Борба у овим месецима је веома ружна ствар код Аллаха, као што је и оно што су урадили многобошци веома ружна ствар, па одвраћање људи од Аллаховог пута, забрањивање верницима да уђу у Свети храм, избацивање људи из њега, премда заслужено бораве у њему, и многобоштво које чине - све то представља већи грех код Аллаха од борбе у светим месецима. И многобошци ће наставити да се боре против вас, неправедно, о верници, све док вас не одврате од ваше истините вере и врате у њихову неисправну веру, ако икако буду могли. А ко од вас напусти своју веру и умре као неверник, сва добра дела ће му пропасти и скончаће вечно у Паклу."
  2:218,"Заиста они који верују у Аллаха и Његовог Посланика, и остављају своје домове исељавајући се ка Аллаху и Посланику, и боре се да Аллахова реч буде горња - такви се надају Аллаховој милости и Аллаховом опросту, а Аллах пуно прашта грехе Својих робова и пуно је милостив према њима."
  2:219,"Питају те твоји другови - о веровесниче - о вину и коцки? Одговори им: \"У њима има много верских и овосветских штета, попут губљења разума и иметка, и стварања непријатељства и мржње, као што у томе има и неких малих користи попут материјалне зараде, али су штета и грех далеко већи од користи. Оно чија је штета већа од користи је нешто чега се разуман човек клони.\" Ово је Аллахово објашњење које у себи садржи увод у забрану вина. Питају те твоји другови - о веровесниче - о количини иметка којег требају да уделе као добровољну милостињу? Одговори им: \"Уделите од оног иметка који је преко ваших потреба.\" Ово је било прописано у почетку, а затим је Аллах прописао обавезну милостињу (зекат) на одређене врсте иметка након што достигну одређену количину. Овако јасно вам Аллах објашњава Његове прописе како бисте размислили."
  2:220,"То је прописано да бисте размислили о ономе што вам користи на овом свету и на Будућем. И питају те твоји следбеници, о веровесниче, о старатељству над сирочадима, како да поступају према њима, да ли да своје иметке мешају са њиховим при њиховом опскрбљивању, храњењу, смештању, а ти им одговори: \"Ако добровољно водите рачуна о поправљању њиховог имовинског стања без тога да њихов иметак мешате са својим и без тога да за то узимате накнаду из њихових иметака боље је за вас код Аллаха и за то вам следи већа награда, и то је боље и за њих и њихове иметке, јер им се тако чувају иметци. Међутим, ако са њима учествујете тако да њихов иметак припојите свом, ради обезбеђивања животних потрепштина и становања, није вам грех, јер су они ваша браћа по вери, а браћа помажу једни друге, и воде рачуна једни о другима. Аллах зна ко од вас има покварене а ко исправне жеље при узимању иметка сирочади који су му поверени. Да Аллах жели да вам отежа вођење рачуна о сирочадима - отежао би вам, али Он Узвишени жели да вам олакша у вашем опхођењу са њима, јер је Његов закон изграђен на олакшавању. Доиста је Аллах силан, нико Га не може савладати, и доиста је Он мудар у Свом стварању, управљању и прописивању закона."
  2:221,"О верници, немојте да жените оне које Аллаху сличног приписују све док само у Аллаха Јединог не поверују, и док не прихвате Ислам. Доиста је робиња која верује у Аллаха и Посланика боља од слободне жене која обожава кипове, макар вам се свидела њена лепота и привукло вас њено богатство. И немојте удавати муслиманке за многобошце, и доиста је роб који верује у Аллаха и Његовог Посланика бољи од слободног човека многобошца, макар вам се свидео. Ти људи и те жене који чине многобоштво позивају својим речима и делима у оно што води у Пакао, а Аллах позива у добра дела која воде у Рај и опрост од греха, Његовом дозволом и добротом. Он појашњава људима речи и доказе Своје како би из њих поуку узели и по њима радили."
  2:222,"Питају те твоји слебеници, о веровесниче, о менструацији? Одговори им: \"Менструација је непријатност и за човека и за жену, па се клоните интимног односа са женама за време менструације, све док се не заврши и док се не окупају. Након тога можете са њима имати однос на начин који је Аллах дозволио - док су чисте и у њихов сполни орган. Доиста Аллах воли оне који се пуно кају од греха и који се пуно чисте од прљавштина."
  2:223,"Ваше жене су ваше њиве у које уносите своје семе и које вам рађају децу, као што земља рађа плодове, па са њима имајте однос у оно место у које бива сејање - сполни орган - онако како желите. И обезбедите себи добра дела, у која спада и интимни однос са супругом са намером приближавања Аллаху, надајући се добром потомству. Бојте се Аллаха спровођењем Његових наредби и клоњењем онога што је забранио, у шта спадају и Његови прописи по питању жена. И знајте да ћете Га срести на Судњем дану и да ћете пред Њега стати, као и да ће вам Он дати накнаду за ваша дела. О веровесниче, обрадуј вернике вечним уживањем које ће добити када сретну свог Господара и када виде Његово племенито лице."
  2:224,"Не чините своју заклетву Аллахом доказом за нечињење добрих дела и за непоправљање међуљудских односа. Ако се закунете да нећете чинити неко добро дело, ви ипак учините то добро дело и искупите се за вашу заклетву. Аллах чује оно што говорите и радите, и Он ће вам дати накнаду за то."
  2:225,"Аллах вас не обрачунава за ваше заклетве које ненамерно изговорите, као када неко од вас каже: \"Не, Аллаха ми.\" Или: \"Да, Аллаха ми.\" За то није потребан искуп, нити за то има казна. Међутим, Аллах ће вас обрачунавати за намерне заклетве, а Он пуно прашта грехе робова Својих, и Он је веома стрпљив и не жури да их казни."
  2:226,"Они који се заклињу да неће имати интимни однос са својим женама имају рок од четири месеца од кад се закуну. Ово се назива ел-ила' (период чекања). Уколико у том року буду имали однос са њима, Аллах ће им опростити ту заклетву, и Он је био милостив према њима када им је прописао искуп као излаз из ове заклетве."
  2:227,"Уколико буду хтели развод својим настављањем бојкотовања жена, Аллах добро чује оно што они говоре, а у шта спада и развод, и Он добро зна сва њихова стања и све њихове интенције, и обрачунаће их за то."
  2:228,"Разведене жене требају да чекају три месечна прања и не смеју да се удају пре завршетка трећег месечног прања. Није им дозвољено да сакрију ако су трудне, ако искрено верују у Аллаха и Судњи дан. Њихови мужеви који су их развели имају највеће право да их врате током овог причека од три месечна прања, уколико тим враћањем желе леп живот са њима и отклањање онога што је узроковало развод. Жене имају права и обавезе као што мужеви имају права и обавезе, сходно обичају. Људи имају један степен више који се огледа у обавезности вођења рачуна о целој породици и одговорности за њу, и поседује право развода, а Аллах је Силни Којег ништа не може савладати, и Мудри у Свом прописивању закона и управљању."
  2:229,"Човек има право да поврати жену након првог и другог развода, тј. ако је разведе, па врати, па разведе, па врати. Када је други пут разведе па врати, нека је или задржи и са њом лепо живи, или нека је разведе по трећи пут, уз лепо опхођење према њој и давање њених права. Није вам дозвољено, о мужеви, да узмете ишта од венчаног дара којег сте дали својим супругама. Уколико жена буде мрзела свог мужа због ружноће у његовом понашању или изгледу, и сматрају да због те мржње неће испунити своје брачне обавезе, нека свој случај изложе неком из родбине или неком другом. Ако се арбитри боје да супружници неће испунити своје брачне обавезе, нема запреке да жена себе откупи тиме што ће дати иметак мужу да је пусти. То су шеријатски (исламско-правни) прописи који раздвајају између дозвољеног и забрањеног, па их немојте прекорачивати. Ко пређе Аллахове границе између дозвољеног и забрањеног, такав је прави неправедник према себи, јер себе води у пропаст и излаже Аллаховој срџби и казни."
  2:230,"Ако је њен муж трећи пут разведе, није му дозвољено да је ожени више, осим ако се она уда за неког другог на исправан начин са намером да остане у том браку, а не да се врати првом мужу, и ако тај други муж са њом има интимни однос у том браку. Уколико је тај други муж разведе или умре, онда нема греха тој жени да се поново уда за првог мужа, склапајући нови брачни уговор и одређујући нови венчани дар, под условом да код њих преовлађује мишљење да ће поштовати Аллахове законе у ономе што им је обавезно као супружницима. То су Аллахови закони које Он објашњава људима како би научили Његове законе и границе и окористили се тиме."
  2:231,"Када разведете своје жене па се приближе крају причека, још увек имате право на леп начин да их вратите, или да их оставите до краја причека. Немојте да их враћате да бисте им наштетили и неправду чинили, као што су то радили пагани. Онај ко то ради како би им наштетио - такав је себи неправду учинио, јер се изложио греху и казни. Немојте се играти Аллаховим речима, и сетите се Аллахових благодати према вама, а једна од највећих благодати је Његово објављивање Кур'ана и Суннета. Аллах вас на ово подсећа како би вас подстакао и упозорио, па бојте се Аллаха чињењем онога што је наредио и клоњењем онога што је забранио, и знајте да Аллах све зна, да Му ништа скривено није и да ће вас наградити или казнити за ваша дела."
  2:232,"Ако разведе своје жене мање од три пута, и заврши се њихов причек, немојте их спречавати - о старатељи - да се врате својим мужевима новим брачним уговором, ако то желе и ако су сагласне са својим мужевима око тога. Тим прописом, који у себи садржи забрану њиховог спречавања, опомиње се онај од вас који верује у Аллаха и Судњи дан. Такав поступак узрок је мноштва добра за вас, и чистији је за вашу част и ваша дела. Аллах зна суштину и резултате свега, док ви не знате."
  2:233,"Нека мајке доје своју децу целе две године, за онога ко жели да испоштује цели период дојења. Отац детета мора издржавати мајку тог детета која га доји, а коју је развео, и мора јој обезбедити одећу, сходно ономе што је обичај у том месту, без супротстављања исламском верозакону. Аллах никог не задужује преко његових могућности. Ниједном родитељу није дозвољено да дете користи како би наштетио оном другом. Уколико дете нема оца, и нема свој иметак којег је добио као наследство, поклон и томе слично, наследнику детета обавезно је исто што и оцу. Уколико родитељи детета желе да одбију дете од дојења пре навршавања две године, немају греха у томе, ако то буде након што се договоре и сложе око нечега што је добро за дете. Ако, пак, желите да вам децу доје неке друге жене мимо њихових мајки, немате греха у томе, ако им платите онолико колико сте се договорили, без умањивања и без одуговлачења. И бојте се Аллаха чињењем онога што је наредио и клоњењем онога што је забранио, и знајте да Аллах види оно што радите, и да Му ништа скривено није, и да ће вас обрачунати за дела која сте чинили."
  2:234,"Жена чији човек умре, а није трудна, дужна је чекати четири месеца и десет дана, и у том периоду јој је забрањено да излази из мужевљеве куће, као и да се украшава или удаје. Када истекне тај период, немате греха - о старатељи - за оно што оне ураде, а што им је било забрањено током тог периода, уколико је оно што ураде у складу са исламским верозаконом и обичајем тог места. Аллах детаљно зна оно што радите, ништа Му није скривено што тајно и јавно говорите и чините, и Он ће вас обрачунати."
  2:235,"Немате греха ако алузијом укажете жени којој је умро муж, а која је у причеку, да желите ступити у брак са њом."
  2:236,"Немате греха ако своје жене с којима сте склопили брачни уговор разведете пре него што са њима однос имате, и пре него што им венчани дар одредите. Када их разведете у оваквој ситуацији, није вам обавезно да им дате венчани дар, већ им као поклон дарујте нешто што ће им бити утеха, сходно својим могућностима, било да сте богати или сиромашни. Овај дар је притврђена обавеза доброчинитељима, који добро чине у својим делима и опхођењима са људима."
  2:237,"Ако разведете своје жене пре него што однос са њима имате, а већ сте им венчани дар одредили, обавеза вам је да им дате половину тог венчаног дара, осим ако вам оне опросте - ако су разборите - или да ви, као мужеви, добровољно дате цели венчани дар. Да једни према другима будете толерантни у међусобним правима и обавезама ближе је богобојазности и покорности Аллаху. И не заборавите - о људи - да једни према другима добри и толерантни будете, јер Аллах савршено види оно што радите. Зато се трудите у чињењу добра како бисте постигли награду код Аллаха."
  2:238,"Чувајте намазе тј.молитву тако што ћете их обављати потпуно, како је Аллах наредио, и чувајте посебно средњу молитву - послеподневну. И пред Аллахом, у молитви, понизно и скрушено стојте."
  2:239,"Ако се будете бојали непријатеља и томе слично, и не будете могли да потпуно обављате молитву, онда то чините док ходате или јашете на камилама, коњима и томе слично, или како год можете. Када се више не будете бојали, спомињите Бога онако како вас је научио. У спомињање Бога спада и Његово спомињање у молитви на потпун начин. Такође, спомињите Га зато што вас је Он научио упути и светлости за коју нисте знали."
  2:240,"Они од вас којима се примиче смрт, а иза себе остављају супруге, требају за њих опоручити да им се обезбеди становање и издржавање годину дана, и да их нико од ваших наследника не истера. То је утеха за њих и верност и поштовање према умрломе. Уколико оне својевољно изађу пре истека годину дана, ви немате грех за оно што оне ураде, нити оне имају грех за то, било да се лепо среде или украсе. Аллах је силан и мудар у Свом управљању, прописивању закона и одређивању. Већина тумача кур'анских речи сматра да је овај пропис докинут другим прописом: \"Они од вас који умру остављајући супруге своје, њихове супруге дужне су чекати четири месеца и десет дана.\" Поглавље Ел-Бекара, одломак 234."
  2:241,"Разведеним женама припада отпремнина у виду одеће, новца или нечега другог, као утеха након што су сломљене разводом, на леп начин, сходно имућном стању човека, било да је богат или сиромашан. Овај пропис је притврђен за оне који се Аллаха боје применом онога што је наредио и клоњењем онога што је забранио."
  2:242,"Као у претходном примеру, о верници, Аллах вам појашњава Своје речи које садрже Његове границе и прописе, како бисте размислили о њима и радили по њима, па да постигнете добро и на овом свету и на Будућем."
  2:243,"О веровесниче, зар до тебе није доспела вест о великом броју људи који су из својих кућа изашли, бојећи се смрти због заразе која их је задесила или неког другог ралога? То је била скупина потомака Израиљевих, па им је Аллах рекао: \"Умрите.\" Па су сви помрли, и након тога их је проживео како би им објаснио да је све у Аллаховим рукама, и да они себи не могу да прибаве користи нити од себе могу да одагнају штету. Доиста Аллах људима даје пуно благодати, али већина људи је незахвално."
  2:244,"О верници, борите се против Аллахових непријатеља, помажући Аллахову веру и уздижући Његову реч, и знајте да Аллах чује оно што говорите и да добро зна ваше намере и ваша дела, и Он ће вас за то обрачунати."
  2:245,"Ко је тај ко ће учинити оно што чини зајмодавац, па да удели свој иметак на Аллаховом путу са лепом намером и широких прса, па да му се то многоструко врати. Аллах умањује или увећава опскрбу, здравље и све остало ономе коме Он хоће, сходно Својој мудрости и правди, и само Њему ћете се вратити на Будућем свету, па ће вас Он за дела ваша обрачунати."
  2:246,"О веровесниче, зар до твог знања није дошла вест о угледницима међу потомцима Израиљевим након Мојсија, мир над њим, када су рекли свом веровеснику: \"Постави нам краља да се уз њега боримо на Аллаховом путу.\" Па им њихов веровесник рече: \"Ако вам Аллах нареди борбу - можда ћете одбити да се борите на Аллаховом путу?\" Они рекоше, поричући то његово мишљење: \"Каква препрека би нас могла зауставити па да се не боримо на Аллаховом путу, јер постоје чврсти разлози који од нас изискују борбу? Наши непријатељи су нас истерали из наших домова, и поробили су наше синове, па желимо да се боримо да повратимо наше домове и да спасимо наше заробљенике!\" Али када им је Аллах прописао борбу, окренули су се од тога и њихово обећање је испунио само мали број њих. Аллах добро зна неправеднике који се окрећу од Његове наредбе и који не поштују завет дат Њему, и Он ће их казнити за то."
  2:247,"Њихов веровесник им је рекао: \"Аллах вам Саула поставља за краља да се борите под његовом заставом.\" А њихови угледници рекоше, осуђујући такав одабир и протествујући против њега: \"Како да нам он буде краљ а ми смо пречи да власт имамо? Он није потомак краљева и није му дато велико богатство којим би се помогао у владању!\" Њихов веровесник им рече: \"Аллах га је одабрао над вама и дао му је велико знање и велику телесну снагу. Аллах даје Своју власт коме Он хоће, сходно Његовој мудрости и милости. Аллах је велики дароватељ, даје шта Он хоће коме Он хоће, и зна шта ко заслужује међу Његовим створењима."
  2:248,"Њихов веровесник им рече: \"Знак да је он стварно одабран да буде ваш краљ је то што ће вам Аллах дати ковчег - којег су Израиљћани величали и који им је одузет - у којем се налази смирај и остаци онога што је оставила Мојсијева и Аронова породица, попут Мојсијевог штапа и неких плоча Мојсијеве објаве. Доиста вам је у томе јасан знак ако сте истински верници.\""
  2:249,"Када је Саул изашао са својом војском из града, рекао им је: \"Аллах ће вас искушати реком, па ко попије из ње - такав није на мом путу, и такав неће са мном ићи у битку, осим оног ко у нужди узме гутљај својом руком, али се не напије из ње - такав је на мом путу и ићи ће с мном у битку. Сви су пили, осим малог броја њих који се стрпио иако су били јако жедни. Када је Саул прешао реку са верницима, неки његови војници су рекли: \"Ми данас немамо никакве шансе против Голијата.\" Али тада они који су чврсто били убеђени у свој сусрет на Судњем дану са Аллахом рекоше: \"Колико малобројних верничких скупина је победила многобројне неверничке скупине, Аллаховом дозволом и помоћи.\" Победили су због свог веровања, а не својом бројношћу. Аллах је са стрпљивима, и Он их помаже."
  2:250,"Када су изашли пред Голијатом и његовом војском, обратише се Аллаху молбом: \"Господару наш, обаспи наша срца стрпљењем, учврсти наше стопе да не побегнемо и да не будемо поражени, помози нас Својом снагом и помоћи над народом неверничким.\""
  2:251,"Они их, Аллаховом дозволом, поразише, и Давид уби њиховог вођу Голијата, и Аллах му подари власт и веровесништво, и научи га разноврсном знању којем Он хтеде. Аллаху му је објединио потенцијале и за овај свет и за Будући. Да није Аллаховог закона да једне људе сузбија другима, настао би потпуни неред на Земљи тако што би покварењаци њоме потпуно овладали. Међутим, Аллах је пуно благодаран према свим створењима."
  2:252,"То су Аллахове јасне речи и докази које ти наводимо, о веровесниче, које у себи садрже истинита казивања и праведне законе, и заиста си ти посланик Господара свих светова."
  2:253,"Ти посланици које смо ти споменули - неке од њих смо одликовали над другима са аспекта Објаве, следбеника и степена самих посланика. Некима од њих се Аллах директно обраћао, попут Мојсија, мир над њим, неке од њих је уздигао на највише степене, попут Мухаммеда, нека је Аллахов мир и благослов над њим, који је послат свим људима, којим је запечаћено веровесништво, и чија је заједница одликована над другим заједницама. Исусу сину Маријином смо дали јасна наднаравна дела која указују на његово веровесништво, попут оживљавања мртвих и лечења губавих и од рођења слепих, уз Божију вољу, и помогли смо га анђелом Гаврилом, мир над њим, у извршењу Аллахове наредбе. Да је Аллах хтео да, људи који су дошли након посланика и којима су јасни докази дошли, да се међусобно не убијају - не би се убијали, али су се они разишли и поделили, па су неки били верници, а други нису. И да је Аллах хтео да се међусобно не убијају - не би се убијали, али Аллах поступа како Он хоће, сходно апсолутној правди и савршеној мудрости."
  2:254,"О ви који верујете у Аллаха и следите Његовог Посланика, удељујте део разноврсног дозвољеног иметка којим смо вас опскрбили пре него што дође Судњи дан. На Судњем дану неће бити трговине којом ће човек стећи оно што му користи, нити ће бити пријатељства које му може помоћи у тешким тренуцима, нити посредника који ће од њега штету да одагна или да му корист прибави, осим након што Аллах дозволи ономе коме Он хоће и киме је Он задовољан да се заузима за неког. Неверници су истински неправедници, због свог неверства у Аллаха Узвишеног."
  2:255,"Нема божанства које заслужује да буде обожавано осим Аллаха Јединог, Поседника савршеног живота, Одржаватеља који је апсолутно независтан, Који опстоји Сам о Себи, док сва створења опстоје о Њему, Он их у егзистенцији одржава, и ниједног трена не могу без Њега. Њега не обузима ни дремеж ни сан због савршенства Његовог живота и постојања и одржавања свега. Све на небесима и на Земљи припада само Њему, и нико се код Њега ни за кога неће моћи заузимати осим након што му то Он дозволи и њиме буде задовољан. Он зна све што је било и све што ће бити, а створења могу знати од онога што Он зна само онолико колико им Он омогући да знају. Његов Курсијј - а то је место Његових стопала - обухвата небеса и Земљу, иако су небеса и Земља пространи и величанствени. Њему није тешко чување небеса и Земље, Он је узвишен у Свом Бићу, Својој достојанствености и Својој моћи и снази, величанствен у Својој власти."
  2:256,"Нико не може бити присиљен да прихвати Ислам, јер је то истинита јасна вера, па нема потребе да се ико присиљава. Исправност се јасно разликује од заблуде. Ко узневерује у лажна божанства, која се обожавају поред Аллаха, и одрекне их се, и поверује у Аллаха Јединог, такав се ухватио за веру најчвршћом везом која ће му бити спас на Судњем дану. Аллах чује оно што Његови робови говоре, и сходно томе ће их обрачунати и накнаду им дати."
  2:257,"Аллах чува оне који верују, упућује их на прави пут, помаже их, и избавља их из тмина неверства и незнања на светло веровања и знања. Што се тиче неверника, њихови \"заштитници\" су божанства и идоли које су Аллаху приписали, који су им неверство улепшали, и који су их извели из светла веровања и знања и увели у тмине неверовања и незнања. То су становници Ватре, у којој ће вечно да бораве."
  2:258,"О веровесниче, да ли си видео нешто чудније од смелости силника цара Вавилона који се расправљао са Аврамом, мир над њим, о Аллаховом господарењу и о Аллаховој једноћи? То је урадио зато што му је Аллах дао власт па се узохолио, па му је Аврам објаснио особине свог Господара рекавши: \"Мој Господар је Онај Који оживљава и усмрћује створења.\" Силник пркосно рече: \"Ја оживљавам и умртвљујем тако што могу да убијем кога хоћу и да ослободим кога хоћу.\" Након тога му је Аврам, мир над њим, дао већи доказ рекавши: \"Мој Господар Којег обожавам чини да Сунце изађе на истоку, па ти учини да изађе на западу.\" Силник се збунио и ућутао, јер је побеђен доказом, а Аллах неправеднике не упућује да крену Правим путем, због њихове неправде и охолости."
  2:259,"Или, да ли си видео човека који је прошао поред града чији су кровови били попадали, зидови порушени а становници помрли, и тако постао усамљено и пусто место? Овај човек је зачуђено рекао: \"Како ће Аллах оживети становнике овог града након смрти?\" Затим га је Аллах усмртио и оставио мртвог стотину година, а затим га је оживео и упитао: \"Колико си био мртав?\" Он одговори: \"Дан или део дана.\" Узвишени Аллах му рече: \"Не, већ си остао стотину година, па погледај у своју храну и у своје пиће, који су исти као када си умро, нису се променили, премда су храна и пиће нешто што се најбрже квари. И погледај у свог мртвог магарца - а желимо да вас учинимо јасним знаком људима који указује на Аллахову моћ да их проживи - погледај у кости свог магарца, које су се распршиле, како их подижемо, скупљамо једну уз другу, а затим месом облажемо и у њих живот враћамо.\" Када је то овај човек видео, постала му је јасна суштина и стварност ствари и спознао је Аллахову моћ, па је рекао признајући: \"Знам да Аллах све може.\""
  2:260,"О веровесниче, спомени догађај када је Аврам, мир над њим, рекао: \"Господару Мој, покажи ми како оживљаваш мртве.\", па му је Аллах рекао: \"Зар ниси већ поверовао у то?\" Аврам рече: \"Свакако, поверовао сам, али желим да се моје срце додатно смири.\" Аллах му рече: \"Узми четири птице, и исеци их на парчад, а затим на свако брдо око тебе стави по једно парче. Затим их позови, и оне ће ти журно доћи, живе. И знај, о Авраме, да је Аллах силан у Својој власти, мудар у Свом одређивању, прописивању и стварању."
  2:261,"Пример награде верника који удељују свој иметак на Аллаховом путу је попут зрна које сејач стави у плодну земљу, па из њега проклија седам класова, а у сваком класу стотину зрна. Аллах увећава награду коме Он хоће од Својих робова, и даје им награду без обрачуна. Аллах је неизмерно дарежљив, и зна ко заслужује многоструку награду."
  2:262,"Они који свој иметак удељују као вид покорности Аллаху и тражења Његовог задовољства, а затим то удељивање не пропрате нечим што им квари награду, попут пребацивања људима речима или делима, такви ће имати награду код свог Господара. Такви се неће бојати од онога што их у будућности чека, нити ће да тугују за нечим што их је у прошлости мимоишло, због велике награде и уживања у којем ће се налазити."
  2:263,"Лепе речи које ће унети радост у срце верника, и опрост ономе ко је ружно према нама поступио, бољи су од милостиње коју прати вређање пребацивањем ономе коме се уделила. Аллах је независтан од Својих робова, стрпљив је са њима, не жури да их казни."
  2:264,"О ви који верујете у Аллаха и следите Његовог Посланика, немојте кварити своју награду добијену због дате милостиње тиме што ћете да пребацујете ономе коме сте уделили ту милостињу и да га узнемиравате, јер онај ко тако ради је попут неверника који удељује да би га људи видели и похвалили, и не верује у Аллаха и Судњи дан, нити у награду и казну на Судњем дану. Такав је попут глатке стене на којој је прашина, па је погоди јак пљусак и однесе сву ту прашину тако да остане само гола стена. Такви су они који раде добра дела да би их други видели, награда њихових дела ће нестати, и ништа код Аллаха неће имати, јер Аллах оне који неће да буду верници не упућује ка ономе чиме је Он задовољан и што им користи у њиховим делима."
  2:265,"Удељивање верника на Аллаховом путу ради постизања Аллаховог задовољства, уверених душа у истинитост Аллаховог обећања и добре воље, попут је врта на високом плодном земљишту којег погоди обилна киша па роди многоструко више плодова, а ако га не погоди обилна онда га погоди блага киша која му буде довољна, због плодности земљишта. Узвишени Аллах прихвата милостињу искрених верника и умногостручује њену награду, макар милостиња била мала. Доиста Аллах види оно што радите, и није Му скривено стање искрених верника, као ни стање оних који желе само да се пред другима покажу. Он ће сваког обрачунати за његова дела."
  2:266,"Да ли ико од вас жели да поседује врт пун палми и грожђа, кроз који тече слатка вода, и у којем има разноврсних лепих плодова, па остари тако да не може више да ради и да стиче, а има малу и слабу децу која не могу да раде, и његов врт погоди жестоки ветар испуњен ватром те сав изгори, тада када му највише треба? Такво је и стање лицемерног удељивача, доћи ће пред Аллахом на Судњем дану без добрих дела када му највише буду требала. На овакав начин Узвишени Аллах нам објашњава оно што нам користи на овом свету и на Будућем, како бисмо размислили."
  2:267,"О ви који верујете у Аллаха и следите Његовог Посланика, удељујте из свог дозвољеног иметка којег сте стекли, и од плодова којим смо вас опскрбили. Немојте узимати оно најгоре што поседујете па да то удељујете, које ако би вама неко дао не бисте га узели осим жмурећи, и било би вам мрско због његове презрености. Како да на Аллаховом путу удељујете оно чиме нисте за себе задовољни? И знајте да Аллаху не треба ваша милостиња, да је Аллах апсолутно независтан, и да је хвале достојан због савршенства Његовог Бића и Његових својстава."
  2:268,"Ђаво вас плаши сиромаштвом, подстиче вас на тврдичлук и чињење греха, а Аллах вам обећава велики опрост греха и обилну опскрбу. Аллах је неизмерно дарежљив, и зна стања Својих робова."
  2:269,"Узвишени Аллах упућује кога Он хоће од Својих робова да исправно прича и поступа, а коме је то дато - па доиста му је велико добро дато. Поуку и опомену из Аллахових речи узимају само они који имају здрав и потпун разум који гледа Аллахових светлом и упућује се Аллаховом упутом."
  2:270,"Свака ваша милостиња, била мала или велика, коју уделите желећи да Аллах буде вама задовољан, или којом сами себе обавежете, као вид покорности Аллаху, добро је Аллаху позната, и Он неће занемарити ништа од тога. Аллах ће доброчинитеље за добра дела најлепше да награди, а они који се сустежу од обављања онога што им је обавезно и који Аллахове границе прелазе неће на Судњем дану имати помагача који ће од њих патњу да отклони."
  2:271,"Ако испољите милостињу коју дајете из свог иметка - лепа је то милостиња, али ако је сакријете и сиромасима дате - то вам је још боље, јер је ближе искрености. Милостиња искрених верника скрива њихове грехе и узрокује њихов опрост, а Аллах детаљно зна оно што радите и у каквим се стањима налазите."
  2:272,"О веровесниче, ти не можеш упутити њихова срца да прихвате истину и предају јој се, теби је обавезно само да им укажеш на истину, да их упознаш са њом, док је упућивање срца у Аллаховим рукама. Аллах упућује кога Он хоће. Леп иметак којег уделите је за ваше добро, јер Аллаху то ништа не треба. Нека ваша милостиња буде искрена ради Аллаха, је истински верници удељују искључиво желећи да Аллах њима буде задовољан. Леп иметак којег уделите, био мали или велики, биће узроком да вам Аллах дарује потпуну награду, а Аллах никоме неправду неће учинити."
  2:273,"Уделите сиромасима које је борба на Аллаховом путу спречила да путују и стичу иметак. Њих онај ко не познаје њихово стање сматра богатима, јер се они сустежу од тражења, али оштроумни их знају по знаковима, попут видљивих знакова потребе на њиховом телу и на њиховој одећи. Од њихових знакова је и то што нису попут осталих сиромаха, који упорно траже од људи. Све што уделите - Аллах зна, и наградиће вас за то најлепшом наградом."
  2:274,"Онима који иметке своје удељују дању и ноћу, тајно и јавно, без жеље да их неко види или да за њих чује, искрено желећи тиме да Аллах буде задовољан њима, припада награда код Господара њиховог на Судњем дану, и ничега се неће плашити, од онога што их у будућности чека, нити ће за ичим туговати од оног што их је на овом свету мимоишло, из Аллахове доброте и дарежљивости."
  2:275,"Они који раде са каматом и који узимају камату устаће на Судњем дану из својих гробова као неко кога је ђаво обузео, устаће попут неког ко има падавицу па не може нормално да хода. То је због тога што су они дозволили узимање камате, и нису правили разлику између камате и онога што је Бог дозволио, попут трговине. Рекли су: \"Трговина је дозвољена као и камата, обоје воде повећању иметка.\" Бог им је на то одговорио и њихову аналогију поништио и у лаж их утерао, а затим је објаснио да је Он Узвишени дозволио трговину због користи која се у њој налази за друштво и појединца, а забранио је камату зато што је у њој неправедно узимање туђег иметка, и зато што је у томе штета за појединца и друштво. Ко узме поуку и опомену од свог Господара, па се остави камате и покаје се Богу, неће имати грех за оно што је било, за шта се покајао, а оно што ће да ради у будућности само Бог зна, док онај ко и даље настави да узима камату, након што је до њега дошла Божја забрана и над њим је успостављен доказ, заслужио је улазак у Ватру и вечни боравак у њој. Под вечним боравком се овде мисли на оне који су и након доказа узимали камату и говорили да је она дозвољена, или се мисли на дуг боравак у њој, јер вечно ће у Паклу бити само неверници, а не и верници."
  2:276,"Аллах ће да уништи иметак стечен путем камате, било физичким уништавањем или апстрактним тако што у њему неће дати благослова, док ће увећати милостињу увећањем њене награде. Награда за добро дело је од десет до седамсто пута већа, па и више од тога. Узвишени Аллах ће благословити иметак оних који удељују, а Он не воли пркосне невернике, који дозвољавају оно што је забрањено и утапају се у грехе."
  2:277,"Доиста они који верују у Аллаха, следе Његовог Посланика, чине добра дела, намаз (молитву) обављају потпуно, онако како је Аллах прописао, и зекат (прописану милостињу) дају из својих иметака онима који га заслужују - имаће награду за то код Господара свог, и неће страховати од онога што их у будућности чека, нити ће туговати за оним што их је у прошлости мимоишло од овосветских лепота и ужитака."
  2:278,"О ви који верујете у Аллаха и следите Његовог Посланика, бојте се Аллаха чињењем онога што вам је наредио и клоњењем онога што вам је забранио, и немојте потраживати од људи камату коју сте им као дуг урачунали, ако истински верујете у Аллаха и Његове заповести."
  2:279,"Ако не учините оно што вам је наређено, знајте и будите уверени да вам следи рат од Аллаха и Његовог Посланика. Уколико се покајете Аллаху и оставите камату, припада вам главница иметка којег сте позајмили, тако да ником не чините неправду узимањем вишка преко главнице иметка, и да нико вама не чини неправду враћањем мање од главнице иметка."
  2:280,"Ако је онај од кога потражујете свој дуг у тешком стању и не може да врати дуг, одложите потраживање док не буде у прилици да вам врати. А да уделите тиме што ћете да опростите цели дуг или део дуга боље вам је, када бисте само знали која је вредност тога код Аллаха."
  2:281,"Бојте се казне у дану у којем ћете се сви Аллаху вратити, и пред Њега стати, а затим ће сваком бити дати оно што је заслужио, било добро или лоше, и ником неће бити неправда нанесена умањивањем добрих дела која је заслужио, нити казном коју није заслужио."
  2:282,"О ви који верујете у Аллаха и следите Његовог Посланика, када један од другог позајмљујете до одређеног рока, запишите тај дуг. Нека га неко запише праведно, у складу са исламским законом. Нека се писар не суздржава да запише дуг онако како га је Аллах научио, праведно. Нека га запише онако како му диктира дужник, тако да то буде његово признање, и нек се боји Аллаха и нека ништа од дуга не одузима, било квантитативно или квалитативно. Уколико дужник није разборит или је слаб због малодобности, лудила, немости и томе слично, нека издиктира његов старатељ, праведно и објективно. И тражите сведочење двојице разумних и праведних мушкараца, па ако не нађете, онда мушкарца и две жене чијом сте вером и поузданошћу задовољни, тако да ако једна од њих заборави она друга је подсети. И нека се сведоци не устручавају да сведоче, када се то од њих затражи. Нека вам не буде тешко писање дуга, био велики или мали, до одређеног рока, јер је записивање дуга праведније у исламском закону, уз њега је сведочење потпуније, и њиме је већа шанса да се отклони свака сумња у вези количине, врсте и рока дуга. Међутим, ако се ради о вашем међусобном пословању у којем се роба преузима и цена плаћа на лицу места, нема сметње да то не запишете, ако нема потребе. Прописано вам је сведочење при купопродаји, како би се спречио међусобни спор, и није дозвољено наношење штете сведоцима нити писарима, нити је њима дозвољено да нанесу штету ономе ко од њих тражи писање или сведочење. Уколико неко од вас нанесе штету другом, тиме је изашао из покорности Аллаху. О верници, бојте се Аллаха чињењем онога што вам је наредио и клоњењем онога што вам је забранио, и Аллах ће вас подучити ономе у чему је корист за вас и на овом свету и на Будућем, а Аллах све зна."
  2:283,"Ако сте путници и не нађете писара који ће вам документовати дуг, довољно је да дужник да залог позајмиоцу, који је гарант враћања дуга. Тај залог ће остати код њега све док дужник не врати дуг. Уколико имате поверења једни у друге, не морате ни записивати, ни позивати сведоке, ни давати и узимати залоге, и у том случају је дуг поверење на врату дужника којег мора извршити. Дужник се треба бојати Аллаха кад је у питању ово поверење, тако да ништа од дуга не порекне. Уколико порекне, онда сведок тог пословања мора да сведочи и није му дозвољено да сакрије сведочење. Онај ко сакрије сведочење, његово је срце покварено и грешно, а Аллах зна оно што радите, и обрачунаће вас за ваша дела."
  2:284,"Аллаху Једином припада све што је на небесима и на Земљи, Он је све истински створио, све истински поседује и свиме истински управља. Уколико испољите или сакријете оно што вам је у срцима - па Аллах то зна, и за то ће вас обрачунати, након чега ће опростити ономе коме Он хоће, из Своје милости и доброте, а казниће онога кога Он хоће, из Своје правде и мудрости. А Аллах је над свиме моћан."
  2:285,"Посланик Мухаммед, нека је Аллахов мир и благослов над њим, верује у оно што му је објављено од његовог Господара, а и верници такође. Сви они верују у Аллаха, све анђеле, све објављене књиге, и све посланике и кажу: Не раздвајамо у веровању између Аллахових посланика, чули смо оно што си нам наредио и забранио, покоравамо Ти се у томе, и тражимо од Тебе да нам опростиш, Господару наш, јер Теби Једином се враћамо у свим нашим пословима."
  2:286,"Узвишени Аллах никог не обавезује преко његових могућности, јер је Аллахова вера изграђена на олакшавању, а не на отежавању. Ко учини добро дело, имаће награду за то, која му неће бити умањена, а ко учини лоше дело имаће грех за то, и сам ће сносити његову последицу. Посланик и верници кажу: \"Господару наш, немој нас казнити ако заборавимо или ненамерно погрешимо у делима или речима; Господару наш, немој нас обавезати нечим што нам је тешко или што не можемо поднети, као што си обавезао оне пре нас које си тиме казнио због њихове неправде, попут Јевреја; Господару наш, немој нас обавезати оним што нам је тешко или што не можемо поднети, опрости нам грехе и смилуј нам се, из милости и доброте Твоје. Ти си наш заштитник и помагач, па нас помози против народа неверничког."
  3:1,"Елиф Лāм Мīм - представљају харфове (арапска слова) којима је отпочето и претходно поглавље. Њима се указује на немогућност Арапа да дођу с нечим сличним Ку'рану, иако је Кур'ан састављен од ових слова којима је отпочето ово поглавље, и од којих се састоји њихов говор."
  3:2,"Аллах је једино божанство које се с правом обожава, док су сва остала божанства лажна. Он поседује савршен живот, у којем нема смрти нити мањкавости, Он опстоји Сам по Себи и апсолутно је независтан о Својим створењима, док сва створења опстоје о Њему и у сваком трену су зависна о Њему."
  3:3,"О веровесниче, Узвишени Аллах ти је објавио овај Кур'ан са истинитим вестима и праведним прописима, који се слаже са претходним Аллаховим књигама. Он је објавио и Тору Мојсију, и Јеванђеље Исусу, мир над њима, пре објављивања Кур'ана. Све ове Аллахове књиге су упута људима ка бољем животу на овом свету и у вери. Он је објавио Кур'ан који раздваја истину од неистине, упуту од заблуде. Оне који не верују у Аллахове речи и доказе који ти се објављују чека жестока казна. Аллах је Силни, нико се са Њим надвладавати не може, и Он праведно кажњава оне који у лаж утерују Његове посланике и прекорачују Његове границе."
  3:4,"3:3"
  3:5,"Аллаху ништа није скривено на Земљи ни на небу, све је Својим знањем обухватио, видљиво и невидљиво, спољашње и унутрашње, форму и суштину."
  3:6,"Он је Онај Који вас ствара у различитим облицима у утробама ваших мајки, како Он хоће. Ствара вас мушко или женско, лепе или ружне, беле или црне, и нико мимо Њега не заслужује да буде обожаван. Он је Силни, нико се са њим не може надвлађивати, и Он је апсолутно мудар у Свом стварању, уређивању и прописивању."
  3:7,"О веровесниче, Он је Тај Који ти објављује Кур'ан, који садржи одломке који јасно и недвосмислено указују на нешто, и они су основа и већина Књиге, и мерило код разилажења, а садржи и вишесмислене одломке који нису јасни већини људи. Што се тиче оних чија срца нагињу ка заблуди, они остављају јасне и узимају вишесмислене одломке, желећи тиме подстакнути ширење сумњи и заблуде код људи, тумачећи их како им се прохте, како одговара њиховим поквареним мишљењима. Суштину значења ових одломака и њихову коначницу зна само Аллах, док они који имају исправно и чврсто знање кажу: \"Верујемо у цели Кур'ан, јер је он сав од нашег Господара.\" И његове вишесмислене одломке тумаче у складу са јасним и једносмисленим. Поуку и опомену примају само они који имају здрав разум."
  3:8,"Они који имају исправно и чврсто знање кажу: \"Господару наш, сачувај наша срца од скретања са пута истине након што си нас упутио на прави пут, и сачувај нас од онога што је задесило људе који су скренули са правог пута. Подари нам Своју обилну милост којом ћеш упутити наша срца и учврстити их на правом путу, и којом ћеш нас сачувати заблуде. Ти си, Господару наш, Онај Који много дарује."
  3:9,"Господару наш, Ти ћеш, заиста, све људе окупити код Тебе ради обрачуна на дан у који нема сумње. Судњи дан ће неминовно доћи, а ти, Господару наш, испуњаваш обећање Своје."
  3:10,"Уистину, оне који не верују у Аллаха и Његове посланике неће спасити њихови имеци нити њихова деца од Аллахове казне, ни на овом свету ни на Будућем. Такви ће бити гориво у Паклу којим ће бити потпаљена ватра у Паклу на Судњем дану."
  3:11,"Случај ових неверника је као случај фараона и неверника пре њега, који нису веровали у Аллаха и који су порицали Његове речи и доказе, па их је Он казнио због њихових греха. Неће им користити њихови имеци ни њихова деца, а Аллах жестоко кажњава оне који не верују у Њега и који поричу Његове речи и доказе."
  3:12,"О посланиче, реци неверницима, ма којој вери припадали: \"Верници ће вас победити, и ви ћете умрети као неверници, а Аллах ће вас окупити у Пакленој ватри која ће вам бити грозно боравиште.\""
  3:13,"Имали сте доказ и поуку у двема групама које су се сукобиле у бици на Бедру; једна је била група верника, а то су Аллахов Посланик и његови пријатељи, и она се борила да Аллахова реч буде горња, а реч неверника доња; док је друга скупина била неверничка, и њу су сачињавали неверници Мекке, који су охоло, лицемерно и пристрасно изашли да се боре. Верници су њих видели као да их има двоструко више, па је Аллах помогао Своје штићенике, а Он помаже кога Он хоће. Доиста је у томе поука и опомена онима који разума имају, како би знали да победа припада верницима, макар били малобројни, а да пораз припада следбеницима заблуде, макар их имало много."
  3:14,"Узвишени Аллах нас обавештава да је искушао људе улепшавањем овосветских тежњи, попут тежње човека да има жене, синове, велики иметак који садржи злато, сребро, расне лепе коње, затим камиле, краве и овце, и пољопривредна добра; све је то овосветски пролазни украс и верник се не треба везати за њега - а код Аллаха је лепи повратак, Рај, који је простран попут небеса и Земље."
  3:15,"О посланиче, реци им: \"Да ли желите да вас обавестим о ономе што је боље од овосветских тежњи? Онима који буду богобојазни, примењују оно што им је Аллах наредио и клоне се онога што им је Аллах забранио, припадају рајски перивоји испод чијих замака и дрвећа реке теку, и у којима ће вечно боравити. У њима ће имати чисте супруге, савршеног изгледа и карактера, и Аллах ће вечно бити задовољан њима. Аллах види стања Својих верника, ништа Му скривено није, и обрачунаће их за њихова дела."
  3:16,"Ови становници Раја су они који свог Господара моле речима: \"Господару наш, ми верујемо у Тебе и у оно што си објавио Твојим посланицима, и радимо по Твом закону, па нам опрости грехе наше и сачувај нас патње у Паклу.\""
  3:17,"Они су стрпљиви на чињењу добрих дела и клоњењу од лоших, и стрпљиви у подношењу потешкоћа и недаћа. Они су искрени у својим речима и делима, и они су потпуно Аллаху покорни. Они удељују иметке своје на Аллаховом путу, и траже опрост од Аллаха крајем ноћи, јер је молитва у том добу најближа услишавању, и тада је срце слободно од разних врста заузетости."
  3:18,"Узвишени Аллах сведочи да је само Он истински Бог и да само Он заслужује да буде обожаван. То Његово сведочење се огледа у Његовим објављеним (кур'анским) и створеним (космичким) доказима, који указују на Његову божанственост. И анђели то сведоче, као и учени, својим објашњавањем монотеизма и позивањем њему. Сви они сведоче највеличанственијој ствари, а то је Аллахова једноћа и правда у стварању и одређивању. Нема бога осим Њега, Силног, Којем нико парирати не може, Мудрог у Свом стварању, уређивању и прописивању закона."
  3:19,"Једина и права вера која је код Аллаха прихваћена је Ислам, који представља преданост једино Аллаху, покорност Њему и обожавање само Њега, а затим веровање у све посланике до Мухаммеда, нека је Аллахов мир и благослов над њим, којим је Аллах запечатио објаве, и мимо чијег верозакона ниједан неће бити примљен. Јевреји и хришћани су се разишли око своје вере и у скупине су се распарчали након што је над њима успостављен доказ кроз знање које је до њих дошло. Распарчали су се из зависти и жеље за овим светом. Ко узневерује у Аллахове речи које је објавио Свом Посланику, па Аллах ће, заиста, брзо обрачунати онога ко у Њега узневерује и Његове посланике сматра лажним."
  3:20,"Ако се буду препирали са тобом, о посланиче, око истине која ти је објављена, одговори им: \"Ја и верници који ме следе смо се Аллаху предали. Да ли сте се ви Аллаху Узвишеном предали, искрено Му веру исповедајући и следећи оно са чим сам дошао?\" Па ако се Аллаху предају и твој верозакон следе, кренули су правим путем, а ако се окрену од Ислама - па на теби је само да им доставиш упуту са којом си послат, а Аллах ће их обрачунати. Он Узвишени види Своја створења и обрачунаће сваког за дела која је чинио."
  3:21,"Оне који не верују у Аллахове речи и доказе које им је послао и који бесправно убијају Његове веровеснике, и убијају вернике који их позивају правди и добру и одвраћају их од зла, \"обрадуј\" болном патњом."
  3:22,"Онима који при себи имају наведена својства поништена су добра дела, и од њих неће имати користи ни на овом свету ни на Будућем, јер у Аллаха нису веровали. Они на Судњем дану неће имати помагача који би од њих патњу одагнао."
  3:23,"О веровесниче, зар ниси видео стање Јевреја којима је Аллах дао део знања о Тори и знање које им указује на твоје веровесништво, како бивају позивани да се врате Аллаховој књизи Тори да им пресуди око онога у чему се разилазе, затим део њихових учењака и главешина се окреће од те пресуде јер се не слаже са њиховим прохтевима? Прече им је - ако мисле да следе Тору - да буду први који ће тражити пресуду у њој."
  3:24,"Они се тако окрећу од истине зато што мисле да ће их вратра пржити на Судњем дану само мали број дана, и да ће након тога ући у Рај. Овакво мишљење их је обмануло, и они су са њим дошли од себе, извлачећи га из лажи и усуђујући се да такво нешто припишу Аллаховој вери."
  3:25,"Какво ће да им буде стање, и колико ће само да се кају! Биће у крајње лошем стању када их окупимо ради обрачуна на Судњем дану, на дану у који нема сумње, и када свако од њих добије оно што његова дела изискују, без да икоме неправда буде учињена умањивањем добрих дела или увећавањем лоших."
  3:26,"Реци, о посланиче, хвалећи и величајући свог Господара: \"О Аллаху, Ти поседујеш сву власт, на овом свету и на Будућем, и ти дајеш власт коме ти хоћеш од створења, и узимаш је од кога ти хоћеш. Ти узвисујеш кога Ти хоћеш и унизујеш кога Ти хоћеш. Све то чиниш сходно Твојој мудрости и правди. Сво добро је само у Твојој руци, и Ти си над свиме моћан.\""
  3:27,"Једна од манифестација Твоје моћи јесте то што ноћ уводиш у дан тако да се дан продужи у односу на ноћ, и уводиш дан у ноћ тако да се ноћ продужи у односу на дан; и живог вадиш из мртвог попут одређивања да потомак неверника буде верник и попут одређивања да биљке никну из зрна, и мртвог вадиш из живог попут одређивања да потомак верника буде неверник, и попут одређивања да из кокошке изађе јаје. И Ти обилно опскрбљујеш без обрачуна онога кога Ти хоћеш."
  3:28,"О верници, немојте узимати невернике за присне пријатеље, да њих волите и помажете мимо верника, а ко то уради - Аллах га се одриче, осим оног ко је под њиховом влашћу па се боји за свој живот. Таквима није грех да се чувају узнемиравања неверника који ратују против муслимана."
  3:29,"О веровесниче, реци: \"Било да у својим прсима скривате нешто што је Аллах забранио, попут пријатељства са неверницима, или то испољавате - Аллах зна, и ништа Му скривено није. Он зна све на небесима и на Земљи, и Он је над свиме моћан.\""
  3:30,"На Судњем дану ће свако видети своја дела, па ако су добра - биће му приказана потпуно, а ако су лоша - пожелеће да је између њега и његових дела велика временска раздаљина, али узалуд. Узвишени Аллах вас упозорава на Себе, па се немојте излагати Његовој срџби чинећи грехе. Аллах је милостив према Својим створењима, и упозорава их из Своје милости."
  3:31,"О посланиче, реци: \"Ако Аллаха истински волите следите оно са чим сам дошао, скривено и јавно, па ћете заслужити Аллахову љубав и Он ће вам грехе опростити. Аллах пуно прашта ономе ко се покаје, и милостив је према њему.\""
  3:32,"О посланиче, реци: \"Покоравајте се Аллаху и Његовом Посланику чињењем онога што вам је наређено и клоњењем онога што вам је забрањено.\" Ако се окрену од тога, па Аллах, доиста, не воли невернике који крше Аллахове наредбе и наредбе Његовог Посланика."
  3:33,"Доиста је Аллах одабрао Адама, мир над њим, и учинио је да му се анђели поклоне; и одабрао је Ноја, мир над њим, па га је учинио првим послаником становницима Земље; и одабрао је Аврамову породицу па је учинио да веровесништво остане у тој породици, и одабрао је Јоакимову породицу. Сви ови су одабрани у односу на своје савременике."
  3:34,"Ови споменути веровесници и њихови потомци који иду њиховим стопама у монотеизму и чињењу добрих дела - уче племените особине једни од других, а Аллах чује оно што Његови робови говоре и зна оно што раде, и зато је одабрао онога кога је Он хтео, сходно Својој савршеној мудрости."
  3:35,"О посланиче, спомени када је Јоакимова жена (Ана), мајка Марије, мир над њом, рекла: \"Господару мој, ја себи обавезујем да оно што је у мом стомаку Теби посветим, да од свега буде слободан како би служио Теби и Твојој кући, па прими то од мене, Ти, уистину, чујеш моју молитву и знаш моју намеру.\""
  3:36,"Након што је родила оно што јој је било у стомаку, након што се надала да ће бити мушко, рече оправдавајући се: \"Господару мој, родила сам женско.\" А Аллах најбоље зна шта је родила. Мушко којем се надала није као женско које јој је дато, у снази и телесним способностима. \"И назвала сам је Мерјем (Марија), и код Тебе тражим заштиту за њу и њено потомство од проклетог ђавола.\""
  3:37,"Аллах је лепо прихватио њен завет, учинио је да лепо одрасте и одгоји се, и да срца добрих људи осећају милост према њој. Дао је да посланик Захарија, мир над њим, води бригу о њој. Кад год би Захарија ушао код ње на месту богослужења нашао би код ње лепу храну, па би је упитао: \"О Марија, одакле ти ова храна?\" А она би одговарала: \"Ово је опскрба од Аллаха, а Аллах без обрачунавања обилно опскрбљује кога Он хоће.\""
  3:38,"Када је Захарија видео опскрбу коју је Аллах дао Марији, Јоакимовој ћерки, што излази из оквира Његових космичких закона везаних за опскрбу, понадао се је да ће га Аллах опскрбити дететом иако је стар а његова жена неплодна, па рече: \"Господару мој, подари ми добро дете, Ти чујеш молитве молитеља и услишаваш их.\""
  3:39,"Дозваше га анђели док је био у молитви на месту на којем је вршио службу Богу, рекавши: \"Бог ти шаље радосну вест: родиће ти се дете по имену Јахја (Јован), од његових особина јесте веровање и признавање Божјег посланика створеног Божјом речју...\", а то је Исус, мир над њим, који је створен Божјом речју. \"И то дете ће бити првак свог народа у знању и богослужењу, и себи ће ускратити страсти, у шта спада и приближавање женама, и потпуно ће се посветити обожавању свог Господара, и биће веровесник, један од добрих људи.\""
  3:40,"Након што га обрадоваше анђели рођењем Јахје (Јована), Захарија упита: \"Господару мој, како да добијем дете након што сам постао старац а моја жена је неплодна?\" Аллах му одговори: \"Стварање Јахје, упркос твојој старости и неплодности твоје жене, је попут стварања било кога на начин који излази из оквира Аллахових уобичајених космичких закона, јер Аллах све може и ради оно што Он жели, сходно Својој савршеној мудрости и Свом апсолутном знању.\""
  3:41,"Захарија рече: \"Господару мој, дај ми знак када моја жена буде занела моје дете.\" А Аллах му одговори: \"Твој знак којег тражиш је да нећеш моћи да разговараш са људима три дана и три ноћи, осим знаковима и томе слично, без да је то последица поремећаја. Зато посебно пуно Аллаха спомињи почетком и крајем дана.\""
  3:42,"О посланиче, спомени када су анђели рекли Марији, мир над њом: \"Аллах те је одабрао због твојих лепих особина, очистио те је од мањкавости и уздигао те над женама твог времена.\""
  3:43,"О Марија, одужи стајање у молитви, и падање ничице и прегибање чини свом Господару, с Његовим добрим робовима."
  3:44,"Ово што је споменуто о Марији и Захарији, мир над њима, су вести о ономе што чулима није докучиво које ми објављујемо теби, а ти, о посланиче, ниси био код оних учењака и добрих људи који су се расправљали око тога ко је од њих најзаслужнији да одгаја Марију, па су прибегли бацању својих писаљки како би одлучили, па је победио Захарија, мир над њим."
  3:45,"И спомени, о посланиче, када анђели рекоше: \"О Марија, Аллах те радује дететом које ће створити без оца, које ће створити речју Својом: 'Буди.' И оно ће бити. То ће дете доћи Аллаховом дозволом и зваће се Месија Исус син Маријин. Имаће величанствен степен и на овом свету и на Будућем, и биће од Аллаху блиских.\""
  3:46,"Он ће се као беба, пре него што је време да дете може да говори, обратити људима, као што ће им се обраћати и када одрасте и буде у пуној снази. Обраћаће им се говором који садржи оно што је спас за њихов овосветски живот и њихову веру, и биће од добрих људи, који говоре и чине добро."
  3:47,"Чудећи се како она може имати дете без мужа, Марија рече: \"Како ћу имати дете кад ми се мушкарац није приближио?\" Анђео јој рече: \"Као што ће Бог стварити у теби дете без оца тако Он ствара шта год Он хоће, ван оквира Његових уобичајених космичких закона. Када Он нешто хоће само каже: 'Буди', и оно буде. Он је над свиме моћан.\""
  3:48,"Аллах ће га подучити писању и упутиће га да исправно поступа и да говори. Подучиће га Тори коју је објавио Мојсију, мир над њим, и Јеванђељу којег ће му објавити."
  3:49,"И учиниће га, такође, послаником потомцима Израиљевим, који ће им говорити: \"Ја сам посланик вама, дошао сам вам са знаковима истинитости мојег посланства: направићу облик птице од иловаче, а затим ћу дувнути у њега и постаће жива птица; и излечићу онога ко је слеп од рођења па ће да прогледа, и онога ко је губав тако да му кожа постане здрава; и оживећу мртвог - све то Аллаховом дозволом. Обавестићу вас о храни коју једете и коју кријете у вашим кућама. У свим овим крупним стварима које сам вам споменуо а које не може да уради обичан човек је знак да сам ваш посланик, послат од Аллаха, ако желите да верујете у јасне доказе.\""
  3:50,"\"Такође, дошао сам да потврдим Тору која је објављена пре мене, и да вам дозволим део онога што вам је било забрањено, као олакшање вама. И дошао сам вам са јасним доказом истинитости овога што сам вам рекао, па се бојте Аллаха чинећи оно што вам је наредио и клонећи се онога што вам је забранио, и покорите ми се у ономе чему вас позивам.\""
  3:51,"\"Све то зато што је Аллах мој и ваш Господар, и само Он истински заслужује да Му се покорава и да Га се боји, па обожавајте само Њега. То обожавање Аллаха и та богобојазност коју вам наређујем и у коју вас позивам представљају прави пут.\""
  3:52,"Када је Исус видео да устрајавају на неверству, рекао им је: \"Ко ће ме помоћи у позивању Аллаху?\" Његови најодабранији следбеници рекоше: \"Ми смо помагачи Аллахове вере, поверовали смо у тебе и следили смо те, па посведочи, о Исусе, да смо ми муслимани тј. предани Аллаху, да само Њему веру исповедамо и само се Њему покоравамо.\""
  3:53,"Ученици рекоше: \"Господару наш, ми верујемо у Јеванђеље које си објавио, и следимо Исуса, мир над њим, па нас учини сведоцима истине који верују у Тебе и Твоје посланике.\""
  3:54,"Неверници међу Израиљћанима су правили сплетке, јер су настојали да убију Исуса, мир над њим, па је и Аллах њима замку приредио тиме што их је оставио у неверству, и што је учинио да други човек личи на Исуса. Аллах најбоље приређује замке Својим непријатељима."
  3:55,"Од Аллахових замки неверницима је било и то што је рекао Исусу, мир над њим: \"О Исусе, Ја ћу те узети без да те усмртим, и уздићи ћу те к Себи, и твоју душу и твоје тело, и очистићу те од сплетки неверника и удаљићу те од њих, и учинићу оне који те следе у истини - у шта спада и веровање у посланство Мухаммеда, нека је Аллахов мир и благослов над њим - изнад оних који не верују у твоје посланство. Биће изнад неверника до Судњег дана, доказом и силом, а затим ћете се сви Мени Једином вратити на Судњем дану, па ћу праведно пресудити међу вама у ономе у чему сте се разилазили.\""
  3:56,"Што се тиче оних који не верују у твоје посланство и у истину са којом си им дошао, Ја ћу их жестоко казнити на овом свету кроз убијање у рату, заробљавање и понижавање, и на Будућем свету увођењем у Паклену ватру, и неће имати некога ко би казну од њих отклонио."
  3:57,"Што се тиче оних који верују у твоје посланство и у истину са којом си им дошао, и раде добра дела попут намаза (молитве), зеката (обавезне милостиње), поста, спајања родбинских веза и других добрих дела, Аллах ће их потпуно наградити за њихова дела. Ово обећање Исусовим следбеницима је било пре Мухаммедовог, нека је Аллахов мир и благослов над њим, посланства, којег је сам Исус најавио. Аллах не воли неправеднике, а највећи неправедници су они који приписују другима оно што је својствено само Аллаху и тако многобоштво чине и који Његове посланике сматрају лажним и угоне их у лаж."
  3:58,"Ово што ти казујемо о Исусу, мир над њим, јесу јасни докази који указују на истинитост и исправност онога што ти је објављено, што представља опомену од које ће се окористити богобојазни, и истину којој ниоткуда не може прићи лаж."
  3:59,"Стварање Исуса, мир над њим, је код Аллаха као и стварање Адама, којег је створио од земље, без оца и мајке. Само је рекао: \"Буди човек.\" И он би оно што је Аллах хтео. Како то да тврде да је Исус Бог само зато што је створен без оца, а потврђују да је Адам човек иако је створен и без оца и без мајке?"
  3:60,"Истина у коју нема сумње када је у питању Исус, мир над њим, је оно што ти је Посланиче твој Господар објавио, па никада немој посумњати нити се поколебати. Буди постојан на истини на којој си сада."
  3:61,"О посланиче, оним хришћанима који се буду расправљали са тобом по питању Исуса, мислећи да он није Аллахова слуга, након што ти је дошло исправно знање о њему, реци: \"Дођите да позовемо наше синове и ваше синове, и наше жене и ваше жене, и да сви ми будемо присутни и скрушено од Аллаха да затражимо да спусти Своје проклетство на оне који лажу.\""
  3:62,"Ово што смо ти споменули о Исусу, мир над њим, је истина у коју нема сумње. Нема истинског божанства мимо Аллаха, и Аллах Силни у Својој власти, Мудри у Свом уређивању, прописивању закона и стварању."
  3:63,"Па ако се окрену од истине са којом си дошао, то је због њихове покварености, а Аллах добро зна покварењаке који чине неред на Земљи, и казниће их за то."
  3:64,"О посланиче, реци: \"О Јевреји и хришћани, ви којима је Књига дата, дођите да се окупимо око заједничке речи у којој ћемо сви бити једнаки: да само Аллаха обожавамо, и да једни друге поред Аллаха не узимамо за господаре који се обожавају и којима се покорава.\" Ако се окрену од ове истине и правде у коју их позиваш, реци: \"О верници, посведочите да смо ми муслимани тј. предани и покорни Узвишеном Аллаху.\""
  3:65,"О ви којима је Књига дата, зашто се расправљате о Аврамовој вери? Јевреји мисле да је Аврам био Јевреј, а хришћани мисле да је био хришћанин, а знате да јудаизам и хришћанство нису постојали у време Аврама, већ су настали много касније. Зар својим умовима не докучујете неисправност ваших тврдњи и мишљења?"
  3:66,"Ето, ви, којима је књига дата, расправљате се са Послаником, нека је Аллахов мир и благослов над њим, око онога о чему имате знања, у вези ваше вере и објаве која вам је послата, па зашто се расправљате око онога о чему немате знања, попут Аврамове вере о којој ништа нема у вашим књигама нити су са тим дошли ваши посланици? Аллах зна суштину ствари, а ви не знате."
  3:67,"Аврам, мир над њим, није био јевреј нити хришћанин, већ је био далеко од свих неисправних вера, муслиман, предан Аллаху, обожавајући само Њега, и није Му судруга приписивао ни у чему, као што мисле арапски многобошци који тврде да су на његовој вери."
  3:68,"Људи који су најпречи да се приписују Авраму су његови савременици који су га следили, и овај посланик Мухаммед, нека је Аллахов мир и благослов над њим, и они који верују у њега из заједнице муслимана, а Аллах ће да помогне и да сачува вернике."
  3:69,"Неки јеврејски и хришћански свештеници прижељкују да вас скрену с правог пута, о верници, с пута на који вас је Аллах упутио, али тиме само себе у заблуду одводе, јер њихов труд да вернике одведу у заблуду још више њихову заблуду повећава, и они не знају каква их казна чека за оно што раде."
  3:70,"О Јевреји и хришћани, којима је дата Књига, зашто не верујете у Аллахове речи и доказе који су вам објављени, и у доказе Мухаммедовог посланства које те речи садрже, иако знате да је то истина и да су на то указале ваше књиге?"
  3:71,"О ви којима је дата Књига, зашто мешате истину која је објављена у вашим књигама са заблудом коју сами измишљате? Зашто кријете истину и упуту у вашим књигама, у шта спада и указивање на истинитост Мухаммедовог веровесништва, нека је Аллахов мир и благослов над њим, а знате да разликујете истину од неистине и упуту од заблуде?"
  3:72,"Скупина учењака Јевреја рече: \"Испољите веровање у Кур'ан који је објављен верницима, почетком дана, а на крају дана обзнаните неверство у њега, како би они посумњали у своју веру због вашег неверства којег сте испољили након што сте испољили веровање, и како би оставили своју веру рекавши: 'Они боље познају Аллахове књиге од нас, и оставили су ову веру.'\""
  3:73,"Они, такође, говоре: \"И немојте веровати осим ономе ко следи вашу веру, и немојте следити осим таквог.\" Реци, о Посланиче: \"Упута ка истини је права Божја упута, а не ваше порицање и пркошење које практикујете јер се бојите да неко добије почаст која је вама била дата, или зато што се бојите да неко има доказ против вас код вашег Господара ако потврдите истинитост онога што је њима објављено. Вредност и почаст су у Божјим рукама, даје их оним људима којима Он хоће, и нису резервисани за један народ. Бог је обилато дарежљив, и зна ко заслужује Његову почаст и Његове благодати.\""
  3:74,"Аллах своју милост дарује коме Он хоће од створења, па неке почасти упутом, веровесништвом и разним другим даровима. Аллах је обилато дарежљив, Његово даривање је величанствено и без граница."
  3:75,"Међу онима којима је дата Књига има оних којима ако повериш пуно иметка - он ће ти га поштено вратити, а има и оних којима ако повериш мало иметка - неће ти га вратити осим ако будеш упорно тражио и с њим се парничио. То је зато што они сматрају да им је све дозвољено што раде нејеврејима, у шта спада и узимање њиховог иметка, јер сматрају да је Аллах њима то учинио дозвољеним. Говоре такву лаж иако знају да тиме лажу на Аллаха."
  3:76,"Није онако како они мисле, већ имају грех. Ко испуни свој завет дат Аллаху, пре свега веровање у Њега и Његове посланике, и испуни свој завет према људима па чува оно што су му поверили и врати поверено, и боји се Аллаха чинећи оно што му је наређено и клонећи се онога што му је забрањено - Аллах, заиста, воли богобојазне и наградиће их најлепшом наградом за то."
  3:77,"Они који Божју опоруку о слеђењу онога што је објављено у Његовој књизи и онога са чим је послао Своје посланике, мењају за пролазни овоземаљски ужитак, и то након што су чврст завет Богу дали да ће је поштовати, неће на Будућем свету наћи никаквог добра; неће од Бога чути нешто што би их обрадовало, нити ће у њих погледати погледом милости на Судњем дану, већ их чека болна патња."
  3:78,"Има скупина јевреја која изговара нешто што није од Торе како бисте помислили да тиме уче Тору, али то је само њихова лаж и потвора на Аллаха. Они говоре: \"Ово што читамо је од Аллаха.\" А оно није од Аллаха. Они свесно лажу на Аллаха и Његове посланике."
  3:79,"Није примерено човеку да му Аллах објави Књигу, подари му знање и разумевање и учини га веровесником, а да он након тога говори људима: \"У мене верујте а не у Аллаха.\" Напротив, такав говори људима: \"Будите учени који раде по знању, одгајајте људе и поправљајте њихово стање, јер ви учите и разумете Аллахову Књигу и њој подучавате људе.\""
  3:80,"Такође, не доликује веровеснику да вам наређује да узимате анђеле и веровеснике за господаре које обожавате поред Аллаха. Зар да вам веровесник нареди неверство у Аллаха након што сте Му се предали и покорили?"
  3:81,"О Посланиче, спомени кад је Узвишени Аллах узео чврст завет од веровесника рекавши: \"Колико год да сам вам књига објавио и мудрости вас подучио, и колико год да неко од вас достигне висок степен, ако вам дође Мој посланик - Мухаммед, нека је Аллахов мир и благослов над њим - који потврђује књиге и мудрост које су вама објављене, ви ћете поверовати у објаву са којом он дође, помоћи ћете га и следићете га. Да ли потврђујете то, о веровесници, и да ли чврст завет дајете за то?\" Они су рекли: \"Потврђујемо.\" Аллах рече: \"Будите сведоци над вама самима и над вашим народима, а и Ја сам над свима вама сведок.\""
  3:82,"Ко се окрене од овог притврђеног завета којем сведоче Аллах и Његови посланици - такви су изашли из Аллахове вере и покорности Њему."
  3:83,"Зар поред Аллахове вере коју је Он одабрао за Своје робове - а то је Ислам - ови неверници желе неку другу? Њему се покорава све на небесима и на Земљи, било милом попут верника, или силом попут неверника, и Њему ће се сва створења вратити на Судњем дану ради обрачуна и добијања накнаде."
  3:84,"О Посланиче, реци: \"Верујемо да је само Аллах истински Бог, Њему се покоравамо и верујемо у Његову објаву коју је послао нама, као и у објаву коју је послао Авраму, Јишмаелу, Исаку, Јакову, веровесницима међу Јакововим потомцима, Мојсију, Исусу и свим веровесницима. Не раздвајамо међу њима у веровању, па да у неке верујемо а у неке не верујемо. Ми смо Аллаху Једином предани и потпуно покорни.\""
  3:85,"Ко буде тражио неку другу веру мимо Ислама којим је Аллах задовољан, Аллах је неће прихватити од њега, и такав ће на Будућем свету бити прави губитник, јер ће бити од становника Ватре."
  3:86,"Како да Аллах упути људе који су поверовали а затим узневеровали у Аллаха и објаву са којом је дошао Мухаммед, нека је Аллахов мир и благослов над њим, а дошли су им јасни докази истинитости његове објаве? Аллах у веру не упућује неправеднике, који сами бирају заблуду уместо упуте."
  3:87,"Казна таквим неправедницима, који су одабрали заблуду, јесте да се на њих спусти проклетство Аллаха, анђела и свих људи. Они су удаљени и отерани од Аллахове милости."
  3:88,"Вечно ће бити у Ватри, неће из ње изаћи нити ће им се патња умањити, и ту им се неће пружити прилика за покајање."
  3:89,"Осим оних који се покају и поврате Аллаху након неверства и неправде, и који поправе своја дела. Аллах пуно прашта онима који се кају, и милостив је према Њима."
  3:90,"Они који постану неверници након веровања и устрају у свом неверству до смрти - Бог од њих неће прихватити покајање кад им смрт дође, јер је тада прекасно. Такви су скренули са правог пута који води Богу Узвишеном."
  3:91,"Они који не верују и умру у свом неверству неће се моћи ослободити од Ватре чак и када би (хипотетички, након смрти) уделили злата тежине целе Земље. Такве чека болна патња и нико им неће помоћи на Судњем дану, нити ће од њих казну отклонити."
  3:92,"О верници, нећете постићи награду и степене доброчинитеља све док не будете удељивали на Аллаховом путу онај иметак који волите. Колико год да уделите, мало или много, Аллах зна ваше намере и ваша дела и сваког ће обрачунати за његово дело."
  3:93,"Све врсте лепе хране су биле дозвољене Израиљћанима осим онога што је Јаков, мир над њим, себи забранио пре него што је објављена Тора. Та забрана није дошла у Тори, како Јевреји мисле. Зато Узвишени Бог наређује посланику Мухаммеду да им каже да донесу Тору и да то прочитају ако истину говоре. Они су се због тога збунили, и нису донели Тору. То је пример лажног приписивања нечега Тори од стране Јевреја и искривљавања садржаја Торе."
  3:94,"Ко слаже на Аллаха након што му је доказ постао јасан, и потврди да је Јаков, мир над њим, себи забранио нешто без Аллахове дозволе, такви су неправду себи учинили остављањем истине након што им је постала јасна."
  3:95,"О веровесниче, реци: \"Узвишени Аллах је рекао истину обавештавајући нас о Јакову, мир над њим, и истина је све што Аллах објављује и прописује. Следите Аврамову веру, а он је, уистину, био далеко од сваке вере мимо Ислама, и Аллаху није приписивао судруга ни у чему."
  3:96,"Прва богомоља која је направљена на Земљи за све људе, како би у њој обожавали Бога, јесте Божији свети храм у Мекки. То је благословљена кућа, испуњена верским и овосветским користима, и у њој је упута свим световима."
  3:97,"У овој кући су знамења очевидна која указују на њену часност и вредност, попут обреда хаџџа (великог ходочашћа) и 'умре (малог ходочашћа), и попут камена на који се Аврам, мир над њим, попео када је хтео да подигне зид Ка'бе, и попут заштите сваког ко уђе у Ка'бу плашећи се за себе, и ту му нико не сме наудити. Аллах је обавезао људе који су у могућности да се усмере ка Ка'би ради обављања хаџџа (ходочашћа). Ко порекне обавезност хаџџа - па Аллах је независтан о неверницима и свим световима."
  3:98,"Веровесниче, реци: \"О Јевреји и хришћани, ви којима је дата Књига, зашто поричете доказе који указују на истинитост посланика Мухаммеда, нека је Божији мир и благослов на њега, у шта спадају и докази који су дошли у Тори и Јеванђељу? Бог добро зна то што радите и казниће вас за то.\""
  3:99,"Реци веровесниче: \"О Јевреји и хришћани, ви којима је дата Књига, зашто вернике одвраћате од Аллахове вере, желећи да је искривите, и желећи да њене следбенике у заблуду одведете, а ви сте сведоци да је ова вера истина и да потврђује оно што је објављено у књигама које су вама послате? Аллах не занемарује ваше неверство и одвраћање од Његовог пута, и обрачунаће вас за то!\""
  3:100,"О ви који верујете у Аллаха и следите Његовог Посланика, ако се покорите једној скупини оних којима је дата Књига, скупини Јевреја и хришћана, у ономе што говоре, и ако прихватите њихово мишљење, они ће вас из веровања вратити у неверство, због зависти и заблуде које су при њима."
  3:101,"Како да не верујете у Аллаха након што сте веровали, иако имате највећи разлог да будете чврсти у веровању? Тај разлог су Аллахове речи које вам се цитирају, и Аллахов посланик Мухаммед, нека је Аллахов мир и благослов на њега, који вам их објашњава. Ко се буде држао Аллахове Књиге (Кур'ана) и Праксе (Суннета) Његовог Посланика, таквог је Аллах упутио на прави пут."
  3:102,"О ви који верујете у Аллаха и следите Његовог Посланика, истински се бојте свог Господара чињењем онога што вам је наредио и клоњењем онога што вам је забранио, будите Му захвални на благодатима, и држите се ваше вере до смрти."
  3:103,"О верници, држите се Кур'ана и Суннета (Посланикове праксе), и немојте чинити оно што ће вас међусобно поделити. Сетите се Аллахове благодати према вама коју вам је подарио када сте били непријатељи пре Ислама и када сте ратовали једни против других због најмањих повода, па вам је Он срца ујединио Исламом и Његовом благодати сте постали браћа у вери, милостиви једни према другима, саветујући једни друге. Пре тога сте умало завршили у Пакао због вашег неверства, па вас је Аллах спасио Пакла упутивши вас у Ислам и веровање. Као што вам је Аллах ово објаснио, објашњава вам и оно што је добро за вас и на овом свету и на Будућем, како бисте ишли правим путем."
  3:104,"О верници, нека међу вама буде скупина која ће позивати на свако добро, које Аллах воли, којег је прописао верозакон и на чију је лепоту указао разум, и који ће одвраћати од зла, којег је забранио верозакон и на чију је ружноћу указао разум. Они који то буду чинили постићи ће највећу победу и на овом свету и на Будућем свету."
  3:105,"О верници, немојте бити попут оних којима је дата Књига, па су се поделили и постали странке и скупине, и у вери се разишли након што су им јасне речи и докази од Аллаха дошли! Такве чека болна патња."
  3:106,"Ова велика казна на Судњем дану ће задесити невернике, на дану када побеле лица верника од радости и среће, а поцрне лица неверника од туге и жалости. Они којима лица поцрне на том великом дану, рећи ће им се: \"Зар сте узневеровали у Божију једноћу и у завет којег сте Му дали да Му нећете судруга придруживати, а пре тога сте га потврдили? Осетите Божију казну коју вам је припремио због вашег неверства."
  3:107,"А они чија лица побеле рајска уживања ће постићи, у којим ће вечно остати."
  3:108,"Ми ти ове речи казујемо, о веровесниче, речи који садрже Аллахова обећања и претње, која садрже истините обавести и праведне прописе. Аллах никоме не жели неправду учинити и никог не кажњава осим оним што је сам заслужио."
  3:109,"Аллаху, Богу Једином припада све што је на небесима и на Земљи. Он све ствара и одређује, и Њему Узвишеном ће се све вратити, па ће сваког обрачунати за оно што је заслужио."
  3:110,"О заједницо Мухаммедова, ви сте најбоља заједница који се икада појавила. Најбољи сте у свом веровању и својим делима, најкориснији сте људима; ви наређујете добро које је прописао верозакон и на чију лепоту је указао разум, и забрањујете зло које је забранио верозакон и на чију ружноћу је указао разум, и чврсто верујете у Аллаха и то веровање потврђујете делима. Када би Јевреји и хришћани, којима је дата Књига, поверовали у Мухаммеда, нека је Аллахов мир и благослов на њега, то би било боље за њихов овосветски живот и за њихов Будући живот. Мали број њих је поверовао у оно са чим је дошао посланик Мухаммед, нека је Аллахов мир и благослов на њега, док је већина остала ван оквира Аллахове вере и Његовог закона."
  3:111,"Колико год вам они били жестоки непријатељи, неће вам наудити у вери и животима, већ ће вас само узнемиравати својим језицима, нападајући вашу веру, исмејавајући се са вама и томе слично. Ако се буду борили против вас побећи ће пред вама поражени, и никада неће бити помогнути против вас."
  3:112,"На њих је спуштено понижење где год се налазили, и нису сигурни осим ако су под Аллаховом заштитом или заштитом људи. Они су заслужили Аллахову срџбу, и обавијени су бедом. Све то је зато што нису веровали у Аллахове речи и доказе и што су неправедно убијали веровеснике, и зато што су Аллаху били непокорни и границе Његове прелазили."
  3:113,"Нису исти сви они којима је дата Књига; међу њима има скупина која је устрајна на Аллаховој вери, која ради оно што је Аллах наредио и клони се онога што је забранио, који уче Аллахове речи током ноћи и клањају се Аллаху. Та скупина је била пре посланства Мухаммеда, нека је Аллахов мир и благослов на њега, а ко је од њих доживео посланство Мухаммедово тај је примио Ислам."
  3:114,"Они чврсто верују у Аллаха и Судњи дан, забрањују зло и журе да учине добро. Искоришћавају посебно вредна времена за чињење добрих дела. Такви су Аллахови добри робови који имају лепе намере и лепа дела."
  3:115,"Шта год овакви да ураде од добра, било мало или велико, неће им бити умањена награда. Аллах зна богобојазне који раде оно што им је Он наредио и клоне се онога што им је забранио, и Он ће да их за то награди."
  3:116,"Пример онога што они у овосветском животу уделе сличан је леденом ветру који погоди усеве људи који су сами себи учинили неправду, па их уништи. Аллах њима није учинио неправду, него је они чине сами себи."
  3:117,"Удељивање ових неверника у добре сврхе и награда коју очекују су попут изузетно хладног ветра који погоди усеве људи који сами себи неправду учинише гресима па их уништи. Ти људи су очекивали велику корист тих усева, али као што је хладни ветар уништио њихове усеве тако и неверство уништава награду дела неверника којој се надају. Аллах им није учинио неправду, јер Он је далеко изнад тога, већ су сами себи неправду учинили својим неверством у Аллаха и Његове посланике."
  3:118,"О ви који верујете у Аллаха и следите Његовог Посланика, немојте за присне пријатеље да узимате невернике, па да им дате увид у ваше тајне. Они ће увек да траже начин како да вам науде и да вас покваре. Прижељкују да вас погоди каква несрећа и штета; мржња и непријатељство избијају из уста њихових, вређају вашу веру, праве раздор међу вама и откривају ваше тајне, али оно што њихова прса скривају је још горе. О верници, показали смо вам јасне доказе за оно што води вашој користи и на овом свету и на Будућем, ако разумете оно што вам објављује ваш Господар."
  3:119,"Ето, о верници, ви њих волите и надате се добру за њих, али они вас не воле и не надају се добру за вас. Мрзе вас, иако верујете у све објављене књиге, у шта спадају и њихове књиге, а они не верују у књигу коју је Аллах објавио вашем веровеснику. Када вас сретну кажу: \"Ми верујемо.\" А када се осаме гризу своје прсте од муке због вашег јединства, и због снаге коју Ислам има, док су они сами обавијени понижењем. Реци, веровесниче, тим неверницима: \"Умрите од муке, Аллах зна шта је у вашим срцима, било вера или невера, било добро или зло.\""
  3:120,"О верници, ако вам Аллах подари благодат па победите непријатеље, или вам повећа иметак и потомство, ти неверници се растуже, а ако вас задеси какво искушење попут пораза од непријатеља или губитак иметка и потомства, радују се пакосно. Ако се стрпите у спровођењу Аллахових наредби и подношењу Његових одредби, и будете се чували да не изазовете Његову срџбу на себе, ништа вам неће наудити сплетке неверника. Аллах зна њихове сплетке и вратиће их поражене."
  3:121,"О веровесниче, сети се када си изашао ујутру из Медине ради борбе против многобожаца на Ухуду, и почео си верницима да одређујеш места за борбу, објаснивши свакоме где треба да буде. Аллах чује оно што говорите и зна оно шта радите."
  3:122,"О веровесниче, сети се онога што је било са две скупине верника, из племена Селиме и Харисе, када су ослабили и пожелели да се врате са лицемерима; али их је Аллах учврстио и учинио да буду постојани у борби, одвративши их од тога што су пожелели. Нека се верници само на Аллаха ослоне у свим својим стањима."
  3:123,"Аллах вас је помогао против многобожаца у бици на Бедру, када сте били слаби, малобројни и слабо опремљени, па се бојте Аллаха како би Му били захвални на благодатима које вам је дао."
  3:124,"Сети се, о веровесниче, када си верницима рекао у бици на Бедру, бодрећи их након што су чули да многобошцима долази појачање: \"Зар вам није довољно да вас Аллах помогне са три хиљаде анђела који ће се од Њега спустити као појачање вама?\""
  3:125,"Дакако, то вам је довољно, и имате још једну радосну вест од Аллаха: ако будете стрпљиви у борби и будете се Њега бојали, а затим убрзо дође појачање вашим непријатељима како би вас напали, Аллах ће вас помоћи с пет хиљада анђела, а на њима и њиховим коњима јасни знакови."
  3:126,"Аллах је ово појачање састављено од анђела учинио радосном вешћу за вас, како би вам се срца смирила, иако истинска победа не бива само тим спољашним узроцима, већ истинска победа долази од Силног Аллаха, Који је мудар у Свом одређивању и прописивању."
  3:127,"Овом победом коју сте добили у бици на Бедру Аллах је хтео да један део неверника уништи, а други део да понизи па да се врате осрамоћени и неуспели."
  3:128,"Пошто је Аллахов Посланик молио Аллаха да уништи главешине многобожаца, након онога што су урадили на Ухуду, Аллах му је казао: \"Од тебе ништа не зависи већ је све у Аллаховим рукама. Стрпи се док Аллах не пресуди међу вама; или ће се покајати и примити Ислам или ће устрајати на свом неверству па ће их казнити, и тада би били неправедници који су заслужили казну.\""
  3:129,"Аллах ствара све што је на небесима и на Земљи, и управља тиме; опрашта грехе коме Он хоће из Своје милости, а кажњава кога Он хоће сходно Својој апсолутној правди. Аллах пуно прашта онима који се кају, и милостив је према њима."
  3:130,"О ви који верујете у Аллаха и следите Његовог Посланика, клоните се узимања камате, која је вишак над главницом иметка којег сте позајмили, као што то раде пагани; и бојте се Аллаха чињењем онога што је наредио и клоњењем онога што је забранио, како бисте постигли добро овог света и Будућег којем тежите."
  3:131,"Направите штит између вас и Паклене ватре коју је Аллах спремио за невернике, чинећи оно што је Он наредио и клонећи се онога што је забранио."
  3:132,"И покоравајте се Аллаху и Његовом Посланику чињењем наређеног и клоњењем забрањеног, како бисте постигли милост и на овом свету и на Будућем."
  3:133,"Пожурите са чињењем добра и приближавањем Аллаху кроз разноврсне видове покорности Њему, како бисте постигли Његов величанствени опрост, и ушли у Рај који је простран као небеса и Земља, којег је Аллах припремио за богобојазне."
  3:134,"Богобојазни су они који удељују своје иметке на Аллаховом путу, у благостању и неимаштини, и који спутавају своју срџбу онда када су у стању осветити се, и који опраштају неправду коју им други учине. Аллах воли доброчинитеље који поседују наведене особине."
  3:135,"И то су они који ако учине грех сете се Аллаха и Његове претње грешницима и обећање богобојазнима, па затраже од свог Господара да им прекрије грехе и пређе преко њих, јер једино Он прашта грехе. Такви не устрајавају у чињењу греха, и знају да су грешни и да Аллах прашта све грехе."
  3:136,"Онима који поседују наведене лепе особине Аллах ће грехе прекрити и опростити, а на Будућем свету их чекају рајски перивоји испод чијих замака реке теку, и у којима ће вечно да бораве - а дивна ли је то награда за оне који су Аллаху били предани."
  3:137,"Након што су верници искушани у бици на Ухуду, Узвишени Бог их теши говорећи: \"Пре вас су уништени многи неверници, сходно Аллаховим законима који владају на овом свету, и коначница је припала верницима након што су искушани - па путујте по Земљи и вадите поуке из онога како су скончали људи који су Аллаха и Његове посланике у лаж утеривали. Њихове су куће пусте остале, и њихова је власт нестала."
  3:138,"Овај племенити Кур'ан садржи објашњење истине и упозорење на заблуду за све људе. Он богобојазнима указује на прави пут и упозорава их од странпутице јер су богобојазни ти који се истински окористе кур'анским упутама."
  3:139,"О верници, немојте клонути и немојте туговати због онога што вас је задесило у бици на Ухуду; то вам не приличи. Ви сте горњи својим веровањем, и ви сте горњи тиме што ће вас Аллах помоћи и дати вам победу - ако будете прави верници у Аллаха. То је Његово обећање богобојазнима."
  3:140,"О верници, ако сте задобили ране и изгинули у бици на Ухуду - па и неверници су задобили ране и изгинули као и ви. Аллах дане победе и пораза даје наизменично и верницима и неверницима, онако како Он хоће, из Своје савршене мудрости. Једна од мудрости јесте да се раздвоје верници од лицемера, и да Аллах почасти кога Он хоће мучеништвом на Његовом путу. Аллах не воли оне који су себи неправду учинили остављајући борбу на Његовом путу."
  3:141,"Од мудрости ових искушења јесте и чишћење верника од греха и чишћење њихових редова од лицемера, како би на тај начин уништио невернике."
  3:142,"О верници, зар сте мислили да ћете ући у Рај без искушења и стрпљења кроз које долазе до изражаја они који се истински боре на Аллаховом путу и који су стрпљиви на искушењима која их притом задесе?"
  3:143,"О верници, ви сте прижељкивали сусрет са неверницима да бисте погинули на Аллаховом путу као мученици, као што су то постигла ваша браћа у бици на Бедру, али то ваше прижељкивање је било пре него што сте видели смрт и жестину битке - па сада у бици на Ухуду гледате то својим очима!"
  3:144,"Мухаммед је само посланик, као што су и раније долазили Аллахови посланици. Сви су они умрли, било природном смрћу или су убијени. Зар ћете, ако умре Мухаммед или буде убијен, напустити вашу веру и оставити борбу на Аллаховом путу? Онај ко отпадне од вере ништа неће наудити Аллаху, јер је Аллах апсолутно снажни и силни, већ такав сам себи штети, јер је себе изложио пропасти и на овом свету и на Будућем. Аллах ће захвалне наградити најлепшом наградом, зато што су били постојани у својој вери и зато што су се борили на Његовом путу."
  3:145,"Ниједна особа неће умрети осим Аллаховим одређењем, након што је истекао рок живота којег јој је Аллах прописао. Тај рок се не може померити ни напред ни назад. Ко буде радио добра дела желећи овосветску награду, Ми ћемо му дати од овог света оно што му је одређено, а на Будућем свету неће имати никакве награде. А ко буде радио добра дела желећи Аллахову награду на Будућем свету, Ми ћемо му је дати, а захвалне ћемо најлепшом наградом наградити."
  3:146,"Колико је само било веровесника уз које су се борили њихови следбеници на Аллаховом путу, па се нису сустегли од борбе иако су гинули и били рањавани, нити су клонили у борби против непријатеља, нити су му се покорили. Напротив, били су стрпљиви и постојани, а Аллах воли оне који су стрпљиви на тешкоћама које сусрећу на Његовом путу."
  3:147,"Када ове стрпљиве задеси каква тешкоћа и искушење, они само кажу: \"Господару наш, опрости нам грехе и преступе, учврсти наше кораке када на бојном пољу сретнемо непријатеља, и помогни нас против народа који у Тебе не верује.\""
  3:148,"Аллах им је дао награду на овом свету, тиме што им је дао победу против непријатеља и дао им је власт на Земљи, и даће им још лепшу награду на Будућем свету и биће задовољан њима, и настаниће их на месту вечне среће, у Рају. Аллах воли оне који на најлепши начин обављају своја богослужења и који се на најбољи начин опходе према другима."
  3:149,"О ви који верујете у Аллаха и следите Његовог Посланика, ако се покорите неверницима: Јеврејима, хришћанима и многобошцима у заблуди у коју вас позивају, они ће вас вратити у неверство након што сте верници постали, па да тако изгубите и овај и Будући свет."
  3:150,"Ови неверници вас неће помоћи ако им се покорите, већ ће вас Аллах помоћи против ваших непријатеља. Зато се Њему покорите, јер Он је најбољи помагач, и нико вам поред Њега не треба."
  3:151,"Ми ћемо у срца оних који не верују у Аллаха убацити жестоки страх тако да неће бити постојани у борби против вас. То чинимо зато што они другима оно што је само својствено Аллаху приписују, сходно прохтевима својим, и њихово коначно боравиште на Будућем свету ће бити Паклена ватра, која је грозно боравиште за неправеднике."
  3:152,"Аллах вам је испунио оно што вам је обећао, помогао вам је против непријатеља у бици на Ухуду, па сте их жестоко убијали све док нисте посустали у ономе што вам је Посланик наредио, и док се нисте разишли око тога да ли да останете постојани на својим положајима или да пожурите да сакупљате ратни плен. Прекршили сте наредбу Божјег Посланика да останете на својим положајима ма шта се догодило, и то након што сте видели како вам Бог даје победу, коју волите. Неки од вас желе материјално богатсво, и такви су оставили своје положаје, а неки желе награду Будућег света, и такви су остали на својим положајима, покоравајући се Посланиковој наредби. Затим вам је Бог Своју помоћ против њих ускратио и дао да вас они победе, како би вас искушао, па да до изражаја дође верник који је стрпљив на искушењима и одвоји се од онога ко је посрнуо и клонуо. Бог вам је опростио то што нисте послушали Посланика, јер Бог је, заиста, дарежљив према верницима. Он је вернике упутио да верују, и грехе им је опростио, а за претрпљена искушења и боли их наградио."
  3:153,"О верници, сетите се када сте бежали у бици на Ухуду након што сте почели губити, због кршења Посланикове наредбе, и како нико ни на ког није обраћао пажњу. Тада вас је Посланик дозивао, иза вас, док је био између вас и многобожаца, говорећи: \"О Аллахови робови, дођите к мени!\" Аллах вас је због тога казнио дајући да осетите бол и тескобу због изгубљене победе и изгубљеног ратног плена, и због лажне вести која се раширила о томе како је Посланик убијен. Аллах вам је ову другу бол и тескобу дао како не бисте туговали због пропуштене победе и ратног плена, нити због погибије и задобијених рана. Све сте те муке заборавили када сте чули да је Посланик жив, да није убијен, и због тога вам је свака мука постала лака. Аллах добро зна оно то радите, зна оно што у срцима кријете и оно што у јавности износите."
  3:154,"Затим је Узвишени Аллах након тескобе на вас спустио смирај и поуздање; и оне од вас оне који су чврсто веровали у Аллахово обећање обузео је дремеж услед јаког осећаја сигурности и спокоја, док лицемере, који су бринули само о томе како да се извуку, није обузео ни спокој ни дремеж, већ је у њиховим срцима била брига и стрепња. Лицемери о Аллаху имају ружно мишљење, јер сматрају да Аллах неће помоћи Свог посланика и Своје робове вернике, и такво мишљење имају пагани који нису Узвишеног Аллаха исправно спознали нити поштовали. Ови лицемери говоре, због свог непознавања Аллаха: \"Нас нико не пита да ли требамо ићи у битку или не, а да се питамо не бисмо изашли у бој.\" Реци им, о Аллахов посланиче: \"Сва одредба је код Аллаха, Он је Тај Који одређује шта Он хоће, и суди онако како Он хоће, и Он је одредио да изађете у бој.\" Ови лицемери у својим душама скривају сумњу и ружно мишљење о Аллаху које ти не испољавају, и говоре: \"Да се ми питамо, не бисмо излазили у бој па да будемо убијани на овом месту.\" Реци им, о веровесниче: \"Када бисте били у својим кућама, далеко од бојног поља, стигла би смрт онога коме је прописана, где год био. Аллах је ово одредио само да би на видело изашле ваше намере које у прсима кријете, и како би се одвојили верници од лицемера. Аллах зна оно што је у прсима Његових робова, и ништа Му скривено није.\""
  3:155,"Оне од вас - о другови Мухаммеда, нека је Аллахов мир и благослов на њега - који су узмакли при сусрету за многобожачком војском на Ухуду ђаво је навео да посрну због неких греха које су чинили. Аллах им је опростио, па их неће казнити због тога, из Своје милости и доброте. Доиста Аллах пуно прашта онима који се покају, и Он је стрпљив тако да не жури са казном."
  3:156,"О ви који верујете у Аллаха и следите Његовог Посланика, немојте бити попут неверника и лицемера који о својим рођацима када отпутују тражећи опскрбу па умру или оду у бој па погину говоре: \"Да су били са нама не би умрли нити би погинули.\" Аллах је овакво веровање учинио у њиховим срцима како би им кајање и тугу повећао, а само Аллах даје живот и смрт, Његовом вољом, и Његову одредбу не може спречити неодлазак, нити је убрзати одлазак. Аллах види оно што радите, ниједно ваше дело Му није скривено, и Он ће вас обрачунати за оно што радите."
  3:157,"Ако будете убијени у борби на Аллаховом путу, или умрете, о верници, Аллах ће вам опростити великим опростом, и смиловаће вам се великом милошћу. То вам је боље од целог овосветског живота и његових пролазних ужитака које скупљају материјалисти."
  3:158,"Како год да умрете или погинете, Аллаху Једином ћете се сви вратити, да вас обрачуна за дела која сте чинили."
  3:159,"Због тога што је Аллах веома милостив, о веровесниче, ти си толерантан и благ према твојим пријатељима. Да си којим случајем груб и жесток у обраћању и поступању, осорног срца, они би се разбежали од тебе. Зато, пређи преко њихових пропуста према теби, моли Аллаха да им опрости, и консултуј се са њима, па када нешто одлучиш након консултације - спроведи то ослањајући се на Аллаха. Аллах, уистину, воли оне који се на Њега ослањају, и Он такве упућује и помаже."
  3:160,"Ако вас Аллах помогне, нико вас победити неће макар се против вас окупили сви становници Земље, а ако вам Он ускрати Своју помоћ и препусти вас самима себи, нико вам неће моћи помоћи. Сва помоћ и победа долази од Њега, и нека се на Њега Јединог ослоне верници."
  3:161,"Немогуће је да неки веровесник проневери, па да узме нешто из ратног плена мимо онога што му је Аллах дао. Ко од вас узме нешто од плена без дозволе, биће кажњен срамоћењем на Судњем дану, па ће доћи пред створењима натоварен оним што је узео. Свако ће добити оно што је зарадио, и никоме се неће урачунати више лоших дела него што је урадио, нити мање добрих дела него што је урадио."
  3:162,"Код Аллаха није исти онај ко чини оно чиме ће постићи Аллахово задовољство, тј. верује и чини добра дела, и онај ко је неверник у Аллаха и чини лоша дела. Неверник је заслужио жестоку Аллахову срџбу и његово ће боравиште бити Пакао, а грозно ли је он боравиште."
  3:163,"Људи су на различитим степенима, и на овом свету и на Будућем. Аллах види оно што раде и сваког ће обрачунати за оно што је урадио."
  3:164,"Узвишени Аллах је вернике милошћу Својом обасуо и велико им добро учинио када им је послао Посланика од њихове врсте, који им учи Кур'ан и чисти их од многобоштва и лоших особина. Он их подучава Кур'ану и Суннету, а пре посланства овог Посланика су били у јасној заблуди."
  3:165,"О верници, зар када вас је задесила недаћа, кад сте били поражени на Ухуду, и када су вам погинули они који су погинули, рекли сте: \"Одакле нас је задесила ова несрећа, а ми смо верници и Аллахов Веровесник је са нама?\" Премда сте ви многобошцима нанели двоструко већу штету у бици на Бедру? Реци им, о веровесниче: \"То што вас је задесило узроковано је вашим делима, када сте се поделили и спорили и Посланику непокорни били. Аллах је над свиме моћан, Он помаже кога Он хоће, а помоћ ускраћује коме Он хоће."
  3:166,"Задесило вас је убијање, повређивање и пораз на Ухуду, када се ваша војска сукобила са војском многобожаца, и све то је Аллаховом вољом и Његовим одређењем, због величанствених мудрости, од којих је показивање искрених верника."
  3:167,"И како би указао на лицемере који, када им је речено: \"Борите се на Божјем путу или се браните\", рекли су: \"Да знамо да ће бити борбе ми бисмо вас следили, али сматрамо да између вас и њих неће бити борбе.\" Они су тада били ближе ономе што указује на њихово неверство него ономе што указује на њихово веровање. Језицима говоре оно што није у њиховим срцима, а Бог најбоље зна оно што крију у прсима својим и казниће их за то."
  3:168,"То су они који су изостали из борбе и који су својим рођацима који су рањени на Ухуду говорили: \"Да су нас послушали и да нису изашли у битку, не би били убијени.\" Реци им, о веровесниче: \"Од себе смрт одагнајте, када вам дође, ако истину говорите када тврдите да не би погинули да су вас послушали, и да је њихов спас у остављању борбе на Божијем путу.\""
  3:169,"О веровесниче, немој никако сматрати да су они који су погинули у борби на Божијем путу мртви! Они су живи посебним животом код свог Господара у Рају, бивају опскрбљени разноврсним благодатима које зна само Аллах.\""
  3:170,"Њих је преплавила срећа због благодати које им је Аллах дао, и надају се и чекају да им се придруже њихова браћа која су остала на овом свету, која ако погину у борби на Божијем путу постићи ће благодати које су ови први постигли. Неће страховати за оним што их чега нити ће туговати за оним што их је мимоишло од овосветских уживања."
  3:171,"Они се радују овој великој награди која их чека код Аллаха, и додатној награди - а Аллах неће поништити награду верника већ ће им је дати у потпуности и још ће им је повећати."
  3:172,"Велика награда код Аллаха - а то је Рај - чека оне који су се одазвали Божијој и Посланиковој наредби, када су позвани да изађу у борбу на Божијем путу против многобожаца, у походу \"Хамра'ул-есед\", који је био одмах након битке на Ухуду, и то након што су задобили ране у бици на Ухуду, јер их њихове ране нису спречиле да се одазову Божијем и Посланиковом позиву. Они су лепа дела чинили и Аллаха се бојали, чинећи оно што им је наређено и клонећи се онога што им је забрањено."
  3:173,"То су они којима су неки многобошци рекли: \"Курејшије су, под вођством Ебу Суфјана, окупили велику војску против вас како би вас искоренили, па их се причувајте и бојте се сусрета са њима.\" Па им је то застрашивање само веровање и поуздање у Аллаха повећало и рекли су: \"Довољан нам је Аллах Узвишени, и диван ли је Он Заштитник.\""
  3:174,"Након што су отишли у поход \"Хамра'ул-есед\", вратили су се из њега са великом наградом и још већим степенима код Аллаха, с тим да у том походу није дошло до борбе против непријатеља, и нису никакве ране задобили. Они су учинили оно чиме је Аллах задовољан, бивајући покорни Њему и чувајући се греха, а Аллах је благодаран према Својим верницима."
  3:175,"Вас плаши ђаво, плаши вас својим помагачима, а ви немојте бити плашљиви због тога, јер нису снага и моћ у њима, већ се бојте Аллаха покоравајући Му се, ако истински у Њега верујете."
  3:176,"О Посланиче, нека те не жалосте лицемери који срљају у неверство и отпадају, они Аллаху не могу да науде, већ само себи штете својим удаљавањем од веровања у Бога и од покорности Њему. Бог због тога не жели да их упути како никакву награду на Будућем свету не би имали, где ће велику кажну у Паклу да добију."
  3:177,"Доиста они који су веровање заменили неверством не могу Богу наудити, већ самима себи, и њима припада болна патња на Будућем свету."
  3:178,"Нека никако не мисле они који не верују у Господара и супротстављају се Његовом закону да то што им Аллах даје времена и дуг живот представља добро за њих - напротив, Аллах им даје времена како би што више греха учинили и њима припада болна патња."
  3:179,"Аллахова мудрост изискује да вас не остави без искушења које ће раздвојити вернике од лицемера. Он вас искушава разноврсним задужењима и недаћама, како би се одвојио добри верник од неваљалог лицемера. И Божија мудрост изискује да не знате скривено (људским чулима недокучиво) па да распознајете лицемере међу вама, већ Аллах одабире кога Он хоће за посланство, па му да увид у део оног што је скривено, као што је учинио са Мухаммедом, нека је Аллахов мир и благослов на њега, којем је дао да зна ко су лицемери. Остварите своје веровање у Аллаха и следите Његовог Посланика, а ако истински будете веровали и Аллаха се бојали чињењем наређеног и клоњењем забрањеног, припашће вам велика награда код Господара вашег."
  3:180,"Они који шкртаре у благодатима које им је Аллах дао из обиља Свога па ускраћују оно што је Аллах обавезао да се удели из њиховог иметка, нека никако не мисле да је то добро за њих - то је лоше за њих! Зато што нису удељивали због своје шкртости биће им то окачено о врату на Судњем дану, и тиме ће бити кажњавани. Аллаху ће се вратити све што је на небесима и на Земљи након што све нестане, и Он је Живи и Онај Који детаљно зна оно што радите, и обрачунаће вас за то."
  3:181,"Аллах је чуо говор Јевреја када су рекли: \"Аллах је сиромах јер од нас тражи зајам, а ми смо богати јер имамо иметак.\" Ми ћемо записати лаж коју су изрекли на рачун свог Господара, и што су бесправно убијали веровеснике, и рећи ћемо им: \"Искусите патњу Паклену!\""
  3:182,"Та казна их чека због онога што сте сами учинили - о Јевреји - због греха, а Аллах Узвишени ником неправду неће да учини."
  3:183,"Они су лажи изрекли када су устврдили: \"Аллах нам је у Својим књигама опоручио, и на језицима Својих веровесника да не требамо веровати посланику све док нам не донесе доказ да говори истину који се огледа у томе да принесе жртву Аллаху којег ће спалити вратра са небеса.\" Ту су опоруку лажно приписали Аллаху, и слагали су да је једини доказ истинитости посланика то што су споменули. Зато је Аллах наредио Свом веровеснику Мухаммеду, нека је Аллахов мир и благослов на њега, да им каже: \"Долазили су вам посланици пре мене са јасним доказима да говоре истину, у шта спада и то што сте споменули, па зашто сте их у лаж утеривали и убијали ако сте искрени?\""
  3:184,"Ако те у лаж утерају, о веровесниче, немој туговати, јер то је обичај неверника. И пре тебе су посланици у лаж утеривани, долазили су са јасним доказима и са књигама које садрже опомене, и које воде правом путу и садрже прописе."
  3:185,"Свака душа ће смрт окусити, о коме год се радило, па нека се нико не обмане овим светом. На Судњем дану ће вам бити дате награде у потпуности, па кога Аллах удаљи од ватре и уведе у Рај, такав је постигао велико добро којем се надао, и спасио се казне које се бојао. Овосветски живот представља само пролазни ужитак, и за њега се веже само обмањен човек."
  3:186,"О верници, бићете искушани у вашим имецима, кроз обавезне врсте удељивања и кроз разне врсте невоља које ће задесити ваш иметак; затим, бићете искушани у вашим телима кроз обављање разних обавеза које се тичу тела и кроз разне врсте невоља које ће задесити ваша тела. И слушаћете од оних којима је дата Књига пре вас и од многобожаца многе ствари које вас узнемиравају, по питању вас самих и ваше вере, па ако се стрпите на свим невољама и искушењима које вас задесе и будете се бојали Аллаха чињењем наређеног и клоњењем забрањеног знајте да то спада у ствари које изискују чврсту одлучност, и у којима се такмиче амбициозни верници."
  3:187,"О веровесниче, спомени када је Аллах узео притврђени завет од учењака оних којима је дата Књига, Јевреја и хришћана, који садржи обавезу саветовања људи и опоручивања Аллахове Књиге, и да не крију упуту која је дошла у тој књизи, и да не крију њене доказе који указују на посланство Мухаммеда, нека је Божији мир и благослов на њега, па су прекршили тај завет и нису се на њега освртали. Скривали су истину, испољавали су неистину, продали су завет дат Аллаху за ништавну цену попут угледа и иметка којег стичу, а ружна ли је то цена за Божији завет."
  3:188,"О веровесниче, оне који се радују својим ружним делима, и који воле да их људи хвале због добра којег нису они урадили никако не сматрај да ће се сачувати ватре Паклене! Напротив, Пакао је њихово боравиште, и у њему ће болну патњу да искусе."
  3:189,"Аллаху Једином припада све што је на небесима и на Земљи, Он све ствара и уређује и нико више, и Он све може."
  3:190,"У стварању небеса и Земље ни из чега, и у смени дана и ноћи и њиховој различитој дужини налазе се јасни докази за оне који имају здрав разум. Све то им указује на Створитеља свемира, Оног Који заслужује да буде обожаван."
  3:191,"То су они који Аллаха спомињу у свакој ситуацији, стојећи, седећи и лежећи, и који размишљају о стварању небеса и Земље, говорећи: \"Господару наш, Ти ниси ово узалуд створио, узвишен си Ти изнад тога да нешто бесциљно радиш! Заштити нас од Паклене ватре тиме што ћеш нас упутити да радимо добра дела и сачувати нас од лоших."
  3:192,"Господару наш, онога кога Ти у Пакао бациш, понизио си га и обрукао, а неправедницима на Судњем дану нико неће помоћи нити ће их сачувати од Божије казне."
  3:193,"Господару наш, чули смо позивача - Твог посланика Мухаммеда, нека је Аллахов мир и благослов на њега - који у веровање позива, говорећи: \"Верујте у вашег Господара Аллаха, Јединог Бога.\" И ми смо поверовали у оно чему нас је позвао и следили смо исламски верозакон са којим је дошао - па опрости грехе наше и немој нас обрукати нити казнити због њих, и усмрти нас са доброчинитељима упутивши нас на чињење добрих дела и клоњење лоших."
  3:194,"Господару наш, дај нам оно што си нам обећао преко Твојих посланика - упуту и помоћ на овом свету, и немој нас обрукати на Судњем дану бацањем у ватру Паклену; Ти си, Господару наш, доиста племенит и не кршиш Своје обећање."
  3:195,"Аллах се одазвао њиховој молитви: \"Ја нећу занемарити награду за ваша дела, била велика или мала, било да их је чинио мушкарац или жена, и нити ће се мушкарцу увећати награда што је мушкарац, нити ће се жени умањити награда што је жена. Онима који су се иселили на Аллаховом путу, које су неверници истерали из домова њихових, који су доживљавали многе неугодности због своје покорности Аллаху, који су се борили на Божијем путу, и који су гинули да би Божија реч била горња - опростићу грехе њихове на Судњем дану, и увешћу их у Рај испод чијих двораца теку реке, као награду од Мене - а Ја најлепше награђујем."
  3:196,"О веровесниче, нека те никако не обмане путовање неверника по разним земљама, њихова власт и трговина и обилна опскрба, па да се растужиш."
  3:197,"Овај свет представља пролазно уживање након којег ће доћи Судњи дан на којем ће неверници добити Пакао - а грозно ли је он боравиште."
  3:198,"Али они који се свог Господара боје, чињењем наређеног и клоњењем забрањеног, за награду ће рајске перивоје имати, испод чијих замака реке теку; у њима ће вечно да бораве, и то ће им припремљена награда код Узвишеног Аллаха бити. Оно што је Аллах припремио за Његове добре вернике боље је од овосветских ужитака које имају ови неверници."
  3:199,"Нису исти сви они којима је дата Књига; део њих верује у Аллаха и у истину и упуту која је вама објављена, и верују у књиге које су њима објављене. Они не раздвајају између посланика, па да у једне верују а у друге не, и они су предани Аллаху и понизни пред Њим, жуде за Његовом наградом и Његове речи не продају за ништавне овосветске ужитке. Они, са таквим особинама, имаће награду код Господара свога за оно што су радили, а Аллах ће их брзо обрачунати."
  3:200,"О ви који верујете у Аллаха и следите Његовог Посланика, стрпите се на верозаконским задужењима, и на овосветским тешкоћама, и будите стрпљивији и издржљивији од неверника. Борите се на Божијем путу, и бојте се Аллаха чињењем наређеног и клоњењем забрањеног, како бисте постигли оно што желите: спас од Ватре и улазак у Рај."
  4:1,"О људи, бојте се вашег Господара; Он вас је створио од једног човека - вашег оца Адама, и од Адама је створио његову супругу Еву - вашу мајку, и од њих двоје је распространио многобројне људе и жене по целој Земљи. И бојте се Аллаха чијим именом једни друге молите, говорећи: \"Молим те Аллахом да урадиш тако и тако.\" И чувајте се кидања родбинских веза, јер доиста Аллах надзире оно што радите тако да Му ништа не промакне, и сва ваша дела ће побројати и за њих ће вас обрачунати."
  4:2,"О ви који остављате опоруку, дајте сирочадима њихове иметке у потпуности када достигну пунолетност и буду разборити, и немојте мењати дозвољено за забрањено узимајући квалитетни и драгоцени део њиховог иметка за себе и дајући им у замену за то ваш иметак ниског квалитета! И немојте њихов иметак припајати вашем иметку, јер је то велики грех код Аллаха."
  4:3,"Ако се бојите да нећете бити праведни ако ожените девојке сиротице које су под вашим старатељством, кроз умањивање венчаног дара који је обавеза да им се да, или кроз лоше опхођење према њима, немојте да их жените, већ се ожените другим добрим женама. Ако желите да ожените две, три или четири, а ако се бојите да нећете праведни да будете ограничите се на једну или на оне које су у поседу вашем, према којима немате обавезе као према супругама. Ако будете испоштовали ово наведено, бићете даљи од неправде."
  4:4,"И дајте женама венчани дар који је обавезни дар, па ако вам оне драге воље поклоне део тог венчаног дара, без да их приморавате, узмите га пријатно."
  4:5,"О старатељи, немојте да дајете иметак онима који њиме не располажу разборито. Аллах је иметак учинио узроком овосветских користи људи, а они који нису достигли ниво разборитости нису компетентни да чувају иметак. Ви на њих трошите из њиховог иметка, лепим говором им се обраћајте и лепо им обећајте да ћете им дати њихов иметак када достигну степен разборитости и мудрог располагања иметком."
  4:6,"О старатељи, тестирајте сирочад о којима се старате када постану полно зрели, дајући им део њиховог иметка да располажу њиме. Ако га буду мудро користили и увидите да су разборити, предајте им иметке њихове у потпуности. Немојте од њихових иметака узимати преко границе коју је Аллах прецизирао у случају потребе, и немојте им узимати иметак из страха да га не преузму када достигну своју пунолетност. Онај међу вама који има свој иметак који му је довољан, нека ништа не узима од иметка сирочета о којем води бригу, а онај од вас који је сиромашан нека узме сходно потреби. Када им предате њихов иметак, након што постану пунолетни и разборити, узмите сведоке који ће да сведоче да сте им предали иметак, како би осигурали чување права и спречили касније разилажење и спорење. Аллах је довољан сведок за све то, и Он ће робове Своје обрачунати за оно што су радили."
  4:7,"Мушкарцима припада део наследства којег су оставили родитељи и рођаци, попут браће и стричева, било мало или много, и женама припада део тог наследства, што је супротно обичају који је био у паганско доба, по којем је женама и деци ускраћивано право на наследство. Свачији удео је његово право које је обавезно и прецизирано од Аллаха Узвишеног."
  4:8,"Уколико расподели наследства буду присуствовали људи рођаци који немају права у наследству, попут рођака, сирочади и сиромаха, похвално је да им дате нешто од тог иметка добре воље. Они га прижељкују, а ви сте га добили без муке. И лепим говором им се обраћајте."
  4:9,"Они који, ако умру, остављају иза себе малу и слабу децу за коју се боје да ће занемарена бити, требају се додатно бојати Аллаха и чувати неправде према сирочадима чији су старатељи, како би Аллах дао да се и према њиховој деци неко опходи лепо као што су се они лепо опходили према сирочадима. Уколико током њиховог опоручивања буде присуствовао неко ко не спада у наследнике, нека опоруче и њима један део оставштине, чинећи на тај начин добро и према деци оних којима опоручује, с тим да опоруком не нанесу неправду својим наследницима."
  4:10,"Они који бесправно узимају иметке сирочади о којима се старају и тим имецима неправедно управљају, такви у своју утробу убацују ватру која ће их пржити на Судњем дану."
  4:11,"Аллах вам налаже и наређује да при расподели наследства дате сину колико двема ћеркама; па ако умрли буде имао само ћерке - од две па навише - припада им две трећине наследства; а ако остави само једну ћерку - припада јој половина наследства. Уколико остави дете, било мушко или женско, и родитеље, родитељима ће припасти по шестина, а ако остави родитеље а не остави деце, мајци ће припасти трећина а оцу остатак. Ако умрли поред родитеља остави иза себе још двојицу или више браће или сестара, мајци ће припасти шестина, а оцу остатак, док браћи и сестрама не припада ништа. Ова подела наследства бива након што се из оставштине издвоји део иметка ако је опоручен, под условом да није опоручио више од трећине иметка, и под условом да су пре тога из оставштине враћени сви дугови умрлог, ако их је имао. Аллах је на овај начин поделио наследство јер ви не знате да ли су вам родитељи или синови ближи и кориснији на овом свету и Будућем, па некада човек има лепо мишљење о неком од наследника па њему опоручи сав иметак, а некада има ружно мишљење о неком па му ускрати сав иметак, а стварност може бити другачија од тога. Аллах зна све то, јер Њему ништа није скривено, и зато је на овај начин поделио иметак и учинио је ту поделу обавезом Његовим робовима. Аллах зна све што је корисно за Његова створења, и мудро прописује законе и уређује ствари."
  4:12,"О мужеви, вама припада половина оставштине ваших супруга које иза себе нису оставиле дете, било мушко или женско, било да им је то дете ваше или од претходног мужа; а ако јесу оставиле дете иза себе - припада вам четвртина оставштине. А вашим женама припада четвртина онога што ви оставите у наследство, уколико иза себе не оставите дете, мушко или женско, са тим женама или претходним супругама. Уколико иза себе оставите дете, онда вашим супругама припада осмина наследства. То ће им бити подељено након што се спроведе ваша опорука и врате дугови. Ако умре неко и иза себе не остави ни деце ни родитеља, а остави брата или сестру по мајци, и брату и сестри припада по шестина, обавезно, а ако их има више од двоје, онда међу собом деле трећину, обавезно, подједнако, било да су мушкарци или жене. Тај свој удео узимају из оставштине након спроведене опоруке и враћених дугова умрлог. Опорука не сме да нанесе штету наследницима, попут опоручивања више од трећине иметка. Овај пропис који је садржан у овом одломку је Аллахова обавезна опорука вама, а Аллах зна шта је добро за Његова створења и на овом свету и на Будућем, и Он је Стрпљиви Који не пожурује са казном за грехе."
  4:13,"Ови споменути прописи у вези сирочади и других су Божији закони које је Он приписао да би Његова створења радила по њима, а ко се покори Богу и Његовом Посланику у чињењу наређеног и клоњењу забрањеног, Бог ће га увести у рајске перивоје испод чијих двораца теку реке и у којима ће вечно да бораве. Та Божија награда је највећи успех."
  4:14,"Ко је непокоран Богу и Његовом Посланику, било поричући Његове прописе или нерадећи по њима или сумњајући у њих, Бог ће га увести у Ватру у којој ће вечно боравити, и у којој ће понижавајућу патњу имати."
  4:15,"Против оних жена из ваше породице које почине блуд, било да су удаване или не, позовите четири поуздана муслимана сведока, па ако посведоче да су починиле то дело, затворите их кућу за казну, све док не умру у кућама или им Аллах не пропише други начин откупа за то дело мимо затварања. Након тога је Узвишени Аллах прописао сто удараца и протеривање из родног места за ону која није удавана, а каменовање до смрти за ону која је удата или била удавана."
  4:16,"Ону двојицу која учине блуд, било да су имали супруге или не, казните вербално и физички, па ако се окане тог дела и буду чинили добра дела - оставите их на миру, јер покајник је као онај који нема греха. Аллах пуно прашта ономе ко се каје, и милостив је према таквима. Оваква је казна била у почетку Ислама, а затим је прописано бичевање и протеривање оног ко није имао супругу, а каменовање оног ко је имао супругу."
  4:17,"Аллах прима покајање од оних који почине грех, намерно и ненамерно, незнајући злокобност тог греха, а затим се покају свом Господару пре него што им почне душа излазити. Таквима Аллах прима покајање и опрашта грехе, а Аллах зна стања Својих створења, и мудро управља њима и прописује законе."
  4:18,"Бог не прима покајање од оних који устрајавају на гресима и не кају се осим на смртним мукама, када кажу: \"Сада се кајем за грехе које сам чинио!\" Таквима Бог не прима покајање, јер су устрајни на гресима све до смрти, као што не прима ни од оних који умру као неверници. Бог им је припремио болну казну."
  4:19,"О ви који верујете у Бога и следите Његовог Посланика, није вам дозвољено да наслеђујете жене очева ваших као што се наслеђује иметак, и да их жените, или да их како вам се прохте удајете за неког, или да им забрањујете да се удају. Није вам дозвољено ни да ваше супруге које мрзите задржавате, не разводећи их па да се слободно удају, и не понашајући се према њима као према супругама, код вас како бисте им наудили све док вам не уступе иметак којег сте им дали, било да је венчани дар или нешто друго. То вам није дозвољено осим уколико учине јасан неморал попут блуда; па ако то ураде онда их можете затворити и вршити притисак на њих док вам не уступе иметак који сте им дали. И опходите се према супругама вашим на леп начин, не узнемиравајући их, и чините им добро. Уколико их будете мрзили због материјалног разлога, стрпите се са њима, јер можда Бог да велико добро у ономе што мрзите и на овом и на Будућем свету."
  4:20,"О мужеви, ако желите да разведете једну жену и ожените се другом, немате греха у томе. Ако сте женама које желите развести дали венчани дар, макар био велики, није вам дозвољено да им било шта од тога узмете, јер то је велики и јасни грех."
  4:21,"Од узрока трајности брачног живота јесте да човек буде уравнотежен, и да не гледа само у оно што му је мрско. Како да узмете венчани дар којег сте им дали након везе и љубави коју сте имали, и након што сте се једно другим наслађивали, и једно о другом скривене ствари сазнали. Жеља за венчаним даром којег сте им дали након свега овога је ружна ствар. Оне су од вас узеле чврсту обавезу, а то је да су вам Аллаховом речју дозволиле оно што је Он прописао."
  4:22,"Не жените оне жене које су женили очеви ваши, јер то је забрањено, а за оно што је било пре Ислама нећете бити кажњени. Да син ожени очеву жену је велики и веома ружан грех, који узрокује Аллахову срџбу и представља веома ружан пут."
  4:23,"Аллах вам је забранио да жените мајке ваше и све женске претке са мајчине и очеве стране, и забранио вам је да жените ћерке ваше и све женске потомке, и забранио вам је да жените сестре ваше, било да су вам сестре по мајци и оцу, или по једном од њих, и забранио вам је да жените очеве сестре, као и сестре ваших дедова и са очеве и са мајчине стране и тако узлазном путањом, и забранио вам је да жените сестре мајки ваших, и сестре очевих и мајчиних мајки и тако узлазном путањом, и забранио вам је да жените ћерке браће и сестара ваших и ћерке тих ћерки и тако силазном путањом, и забранио вам је да жените ваше мајке по млеку, и сестре по млеку, и мајке супруга ваших, било да сте имали однос са тим супругама или нисте, и ћерке супруга ваших које су их добиле са претходним мужем уколико сте са тим супругама имали однос, док ако нисте имали однос са тим супругама па умру или их разведете, дозвољено је да ожените њихове ћерке које су добиле са другим мужем. И забранио вам је да жените супруге синова ваших, макар они немали однос са њима а затим их развели или оставили као удовице, у шта спадају и ваши синови по млеку. И забранио вам је да истовремено за супруге имате две сестре, било да су сестре по крви или по млеку, а оно што је било пре Ислама опроштено вам је. Аллах пуно прашта онима који се кају и милостив је према њима. У Посланиковој пракси је дошла и забрана да човек истовремено за супруге има жену и сестру њеног оца или сестру њене мајке."
  4:24,"Забрањене су вам туђе жене, осим оних које су дошле у посед ваш на прописан начин у борби на Божјем путу. Са таквима вам је дозвољено имати однос након што прође период чишћења у виду једног месечног прања. Све наведено су Божији прописи који се морају поштовати. Све остале жене, мимо оних које су овде наведене као забрањене, дозвољене су вам за брак, којима ћете венчане дарове дати желећи да сачувате своју чедност, и не желећи да чините блуд. Женама са којима сте имали однос у браку дајте венчане дарове које је Аллах учинио вашом обавезом, а нисте грешни за оно што се деси након одређивања обавезног мехра (венчаног дара) попут тога да им повећате мехр (венчани дар), или да вам оне опросте један део. Аллах зна све о Својим створењима, и мудар је у Свом прописивању и управљању."
  4:25,"А онима од вас који због неимаштине не могу да ожене слободне жене, дозвољено је да ожене робиње које су у туђем поседу, ако испољавају да су вернице. Бог зна стварност вашег веровања и ваша скривена стања. Ви и оне сте једнаки у вери и људскости, па немојте да осећати аверзију према браку са њима. Склопите брак са њима уз дозволу њихових власника, и дајте им венчане дарове без умањивања или одуговлачења. Брак са њима је дозвољен само ако су чедне, тј. клоне се блуда и јавно и тајно. Уколико почине блуд, њихова казна је колико пола казне слободне жене. То значи да их казните са педесет удараца без каменовања, за разлику од слободних жена које почине блуд. Дозвола склапања брака са чедним робињама верницама које су у поседу другог важи за оне који се боје да ће упасти у неморал ако се не ожене, а истовремено немају услова да ожене слободну жену; с тим да је боље да се стрпе и не жене робиње, како њихова деца не би пала у ропство. Аллах пуно прашта Својим верницима који се кају, и милостив је према њима. Од Његове милости је и то што им је дозволио брак са робињама у случају да не могу да ожене слободне жене, а боје се блуда."
  4:26,"Узвишени Бог овим прописима жели да вам објасни Његов закон и Његову веру, и овосветске и оносветске користи које се у томе крију и жели да вас, у начину прописивању дозвољеног и забрањеног, упути да следите веровеснике који су били пре вас, и да се окитите њиховим племенитим особинама и чините добра дела која су они чинили; и жели да оставите грешење и да Му будете покорни чинећи добра дела. Аллах зна у чему је корист за Његове робове и то им прописује, а Он је мудар у Свом прописивању и уређивању."
  4:27,"Аллах жели да вам опрости лоша дела, а они који следе своје прохтеве желе да се што више удаљите од правог пута."
  4:28,"Аллах жели да вам олакша кроз оно што вам прописује, па вас не оптерећује преко ваших могућности, јер Он зна слабост човековог тела и карактера."
  4:29,"О ви који верујете у Бога и следите Његовог Посланика, немојте једни другима бесправно иметак да узимате, крађом, митом и томе слично, већ размењујте иметак на дозвољене начине попут трговине у којој су обе стране задовољне. И немојте убијати једни друге, и немојте убијати себе, и немојте себе бацати у пропаст, јер доиста је Аллах милостив према вама. Од Аллахове милости је и то што је забранио да једни другима скрнавите животе, иметке и части."
  4:30,"Ко уради оно што Сам му забранио, па бесправно једе туђ иметак или чини насиље према другима убиством и томе слично, свесно и намерно а не из незнања или заборава, Аллах ће га увести у жестоку ватру на Судњем дану, у којој ће патити од врелине. То је Аллаху лако, јер Он све може."
  4:31,"О верници, ако се удаљите од великих видова непокорности Аллаху, попут ширка тј. многобоштва - приписивање другима оно што је својствено само Аллаху, затим непокорности родитељима, убиства, камате, блуда и др., опростићемо вам мале грехе које сте починили, и увешћемо вас у Рај, место које је Аллах за вас припремио."
  4:32,"О верници, немојте прижељкивати оно чиме је Бог одликовао једне над другима, како вас то не би учинило незадовољним Божјом одредбом и повећало завист према људима. Жене не требају да очекују оно што је Бог посебно подарио мушкарцима, јер свако је задужен оним што одговара његовој врсти. Од Бога тражите да вам повећа благодати, а Бог све зна и сваког задужује обавезама које су одговарајуће за њега."
  4:33,"Сваком од вас смо учинили наследнике из родбине, а онима са којим сте склопили уговор међусобног помагања заклињући се - дајте њихов удео у наследству. Аллах је свему сведок, па и вашим заклетвама и заветима. Наслеђивање на основу савезништва је било прописано у почетку Ислама, а затим је дерогирано."
  4:34,"Мушкарци воде рачуна о женама, због предности коју им је Бог дао, у шта спада трошење иметка на жене, обезбеђивања онога што им треба и сређивања њихових послова. Добре жене су покорне свом Господару, и покорне својим мужевима, чувају право својих мужева када су одсутни, а све то захваљујући Аллаховој упути. О мужеви, што се тиче оних жена за које се бојите да ће бити непокорне својим мужевима, било вербално или физички, прво их посаветујте и подсетите на богобојазност; па ако се не поправе онда их у постељама напустите и немојте са њима однос да имате; па ако се не поправе онда их благо ударите на начин на који им се неће нанети телесна штета. Ако се након тога поправе и буду покорне, немојте им неправду чинити, и немојте их корити. Аллах је узвишен изнад свега, величанствен је у Свом Бићу и Својим својствима па Га се бојте."
  4:35,"О ви који сте старатељи ових супружника, ако се бојите да ће доћи то непријатељства између њих, пошаљите праведног и поузданог човека из њене и његове породице, како би донели одлуку која је у корист обе стране, било да је то одлука о наставку брака и помирењу, или одлука о разводу. Помирење је Богу драже, и то је прече, па ако то буду желели арбитри обе стране и ка томе буду тежили на најбољи начин, Бог ће их помирити и њихов спор уклонити. Богу ништа није скривено, Он детаљно зна оно што крију срца робова Његових."
  4:36,"И обожавајте само Бога бивајући Му предани, чините добро родитељима и укажите им почаст, чините добро рођацима, сирочадима, сиромасима, комшијама који су вам рођаци и онима који вам нису рођаци, животним сапутницима, путницима који немају довољно иметка да се врате у своју земљу, и чините добро Божјим слугама. Знајте да Бог не воли самољубиве и охоле хвалисавце."
  4:37,"Аллах не воли оне који неће да уделе оно што им је Аллах обавезао да уделе, из опскрбе коју им је Аллах дао, и који речима и делима друге подстичу да буду такви, и крију Аллахове благодати које им је Он дао у виду иметка, знања и др., па људима не појашњавају истину, штавише, испољавају неистину. Ово су особине неверника, а Аллах је неверницима припремио понижавајући казну."
  4:38,"И припремили смо казну за оне који своје иметке удељују како би их људи видели и хвалили, а не верују у Бога нити у Судњи дан. Њима смо припремили ту понижавајућу казну, а у заблуду их је одвело њихово слеђење ђавола. Коме ђаво буде присни друг, лошег друга има."
  4:39,"Шта би им нашкодило ако би истински веровали у Бога и Судњи дан, и иметке своје удељивали на Божјем путу, искрено, ради Бога?! У томе је свако добро, а Бог добро зна и обрачунаће их за дела њихова."
  4:40,"Доиста је Узвишени Аллах праведан, никоме неће умањити заслужену награду за добра дела ни колико је тежина једног мрава, нити ће им повећати казну мимо оне коју су заслужили. Напротив, ко буде имао колико трун добра, Аллах ће му увећати награду за то, из Своје доброте, и даће му, поред умногостручавања награде, додатну награду."
  4:41,"Па како ће бити на Судњем дану када доведемо веровесника из сваке заједнице, који ће бити сведок против те заједнице, и када ћемо тебе довести, о Посланиче, да будеш сведок против своје заједнице?"
  4:42,"У том великом дану пожелеће они који нису веровали у Аллаха и нису се покорили Његовом Посланику да су земља, а ништа неће моћи сакрити од Аллаха, јер ће Аллах запечатити њихове језике да не говоре, и дозволиће њиховим деловима тела да сведоче против њих говорећи шта су радили."
  4:43,"О ви који верујете у Аллаха и следите Његовог Посланика, немојте да клањате пијани све док се не отрезните и будете знали шта причате. Ова наредба је била пре тоталне забране алкохола. И немојте да клањате нити да улазите у џамије док сте нечисти од интимног односа, осим у пролазу без задржавања, док се не окупате. Ако сте болесни тако да не можете користити воду, или је не можете наћи, или сте имали однос са женама - потрите своја лица и руке чистом земљом. Доиста Аллах пуно прашта ваше пропусте."
  4:44,"О посланиче, да ли си знао да Јевреји, којима је Аллах дао део знања о Тори, мењају упуту за заблуду? О верници, зар не знате да Јевреји теже да и вас у заблуду одведу с правог пута с којим је дошао Посланик, како бисте кренули њиховим кривим путем?"
  4:45,"Узвишени Аллах боље од вас познаје ваше непријатеље - о верници - и појашњава вам њихово непријатељство. Довољан је Аллах као заштитник, Који вас чува од њих, и довољан је Аллах као помагач, који од вас удаљава њихове сплетке и узнемиравања, и помаже вас против њих."
  4:46,"Међу Јеврејима има злих људи који мењају говор којег им је Аллах објавио, па га тумаче онако како Аллах није желео, и Посланику говоре, када им нешто каже да ураде: \"Чујемо те, али ти се не покоравамо.\" И исмејавајући се говоре: \"Слушај шта кажемо, слух изгубио.\" И обмањују људе говором: \"Ра'ина.\" Наводећи их да помисле како ти они говоре да им посветиш пажњу, а у ствари циљају да си малоуман. Криве своје језике говорећи против Посланика, нека је Аллахов мир и благослов на њега, и вређају веру. Да су казали: \"Чујемо шта кажеш и покоравамо се.\" Уместо што су казали: \"Чујемо те, али ти се не покоравамо.\" И да су уместо: \"Слушај шта кажемо, слух изгубио.\" Казали: \"Послушај нас.\" И да су уместо: \"Малоумно.\" Казали: \"Сачекај нас.\" Било би им боље и праведније, јер је у томе лепо понашање које доликује опхођењу према Посланику, нека је Аллахов мир и благослов на њега. Али њих је Аллах проклео па их је отерао од Своје милости због њиховог неверства, тако да не верују исправним веровањем које ће да им користи."
  4:47,"О Јевреји и хришћани којима је дата Књига, верујте у оно што смо објавили Мухаммеду, нека је Аллахов мир и благослов на њега, који је дошао да потврди ваше књиге: изворну Тору и изворно Јеванђеље, пре него што уклонимо осећај са лица и окренемо њихова лица наопако тако да им буду тамо где су им сада потиљци, и пре него што их отерамо од милости као што смо отерали оне који су се о суботу огрешили, који су суботом ловили након што им је то забрањено, па их је Аллах претворио у мајмуне. Аллахова одредба мора да се деси."
  4:48,"Доиста Аллах не прашта да Му се ико од створења припише као судруг у Његовом господарству, или у Његовој божанствености и савршенству, а прашта грехе мање од многобоштва и других видова неверства. Он прашта из доброте Своје ономе коме Он хоће, или кажњава онога кога Он хоће из Своје правде. Ко Му судруга припише учинио је велики грех који му неће бити опроштен ако се не покаје пре смрти."
  4:49,"О Посланиче, да ли знаш за случај оних који хвале себе говорећи да су чисти од греха, и хвале своја дела? Аллах је Тај Који хвали и чисти кога Он хоће, јер Он зна оно што је у срцима скривено, и неће им умањити заслужену награду за дела макар била колико трун."
  4:50,"О посланиче, како могу износити лажи на Бога хвалећи себе? То је довољан грех да буде јасно да су у заблуди."
  4:51,"О посланиче, зар не знаш и не чудиш се Јеврејима којима је Аллах дао део знања, како верују у разна божанства која су узели да обожавају поред Аллаха, и говоре - улизујући се многобошцима - да су многобошци на исправнијем путу од следбеника посланика Мухаммеда, нека је Аллахов мир и благослов на њега?"
  4:52,"Они који имају овако покварено веровање су удаљени од Аллахове милости, а кога Аллах удаљи од Своје милости - неће никад наћи помагача на Судњем дану."
  4:53,"Они немају никакав удео у власти, а када би имали власт не би ником ништа дали, ни колико једну трункицу."
  4:54,"Они завиде Мухаммеду, нека је Аллахов мир и благослов на њега, и његовим пријатељима на веровесништву, веровању и власти које им је Аллах дао. Зашто завиде када смо раније давали потомцима Аврамовим објављену књигу и друге врсте објаве, и давали смо им велику власт над људима?"
  4:55,"Од следбеника Књиге је било оних који су веровали у објаву коју је Бог дао Авраму, мир над њим, и његовим потомцима, а имало је и оних који су се окренули од веровања, што је њихов став и према објави која је дата Мухаммеду, нека је Аллахов мир и благослов на њега, а ватра им је одговарајућа казна."
  4:56,"Они који не верују у Наше речи и доказе увешћемо у Ватру која ће их са свих страна обухватити на Судњем дану. Када год им изгори кожа, заменићемо је новом кожом, како би наставили да осећају патњу. Аллах је силан и мудар у Свом уређивању и пресуђивању."
  4:57,"А оне који верују у Аллаха, следе Његовог Посланика и чине добра дела увешћемо на Судњем дану у рајске перивоје испод чијих двораца реке теку, у којима ће вечно да бораве. У тим рајским перивојима ће да имају супруге које су чисте у сваком смислу, и увешћемо их у дугу густу хладовину у којој им неће бити ни хладно ни вруће."
  4:58,"Аллах вам наређује да одговорност дате онима којима припада, и када судите међу људима да судите праведно, да не нагињете једној страни и да неправду не чините. Аллахови савети су, уистину, величанствени, и Он вас усмерава у свим вашим пословима, Он чује шта говорите и види шта радите."
  4:59,"О ви који верујете у Аллаха и следите Његовог Посланика, покоравајте се Аллаху и покоравајте се Посланику, чинећи наређено и клонећи се забрањеног, и покоравајте се претпостављенима ако вам не наређују грех. Ако се око нечега разиђете, вратите се Кур'ану и Посланиковој пракси, ако верујете у Аллаха и Судњи дан. То ваше враћање на Кур'ан и Праксу је боље од распиривања разилажења и говора на основу пуког мишљења, и бољи ће бити исход по вас."
  4:60,"О Посланиче, зар ниси видео контрадикторност лицемера међу Јеврејима који лажно тврде да верују у оно што је теби објављено и што је објављено претходним веровесницима, а желе да се у својим споровима парниче закону мимо Аллаховог закона, којег су људи измислили, иако им је наређено да не верују у те законе. Ђаво жели да их удаљи од истине и да никад не крену правим путем."
  4:61,"Када се овим лицемерима каже: \"Приступите пресуди коју је Аллах објавио у Својој књизи, и приступите Посланику да пресуди међу вама у вашим споровима.\" Видиш их како се од тебе потпуно окрећу и траже пресуду од другог."
  4:62,"Какво ће бити стање лицемера када их задесе недаће због греха које су чинили, а затим ти дођу извињавајући се и кунући се Аллахом: \"Ми се нисмо парничили пред неким другим осим желећи да учинимо добро и да помиримо оне који се споре.\" А у ствари лажу, јер, заиста је, доброчинство у суђењу Божјим законом међу људима."
  4:63,"То су они којима Аллах зна њихово лицемерство и ружне намере које крију у срцима, па их остави и окрени се од њих. Твоје је да им појасниш Аллахов пропис, подстичући их да га прихвате и застрашујући их ако га не прихвате, и да им кажеш оно што ће оставити дубок траг на њихове душе."
  4:64,"Ми нисмо ниједног посланика послали пре тебе осим да би му се људи покоравали у ономе што наређује, Божјом вољом и одређењем. Да су, када су сами себи неправду учинили чињењем греха, дошли теби, о Посланиче, у твом животу и признали своје грехе, кајући се и тражећи опрост од Бога, па да и ти затражиш од Бога да им опрости, сигурно би им Бог опростио и био милостив према њима."
  4:65,"Није онако како мисле ови лицемери. Аллах се заклео Својим Узвишеним Бићем да они неће истински веровати све док не буду лично Посланика узели за суца док је жив, и његов шеријат (исламски верозакон) када више он не буде жив у свим њиховим споровима, а затим буду задовољни његовом пресудом, не осећајући никакву тескобу нити сумњу у прсима, и док се потпуно не покоре, вањштином и нутрином."
  4:66,"Ако бисмо им прописали као обавезу да једни друге убију, или да се иселе из свог завичаја, мало ко би то урадио, па нека захвале Аллаху што их није обавезао оним што им је тешко. Ако се покоре Аллаху онако како им се саветује било би им боље него што се супротстављају, и то би им веровање учврстило, и дали бисмо им велику награду за то и упутили путем који Аллаху и вечном Рају води."
  4:67,"Ако бисмо им прописали као обавезу да једни друге убију, или да се иселе из свог завичаја, мало ко би то урадио, па нека захвале Аллаху што их није обавезао оним што им је тешко. Ако се покоре Аллаху онако како им се саветује било би им боље него што се супротстављају, и то би им веровање учврстило, и дали бисмо им велику награду за то и упутили путем који их свом Господару и вечном Рају води."
  4:68,"4:67"
  4:69,"Ко се покори Аллаху и Посланику биће са онима којима је Аллах дао благодат уласка у Рај: веровесницима, истинољубивима који су потпуно веровали у оно са чиме су дошли посланици и радили по томе, шехидима (мученицима) који су страдали на Божјем путу и добрим људима који су били добри и вањштином и нутрином, па су чинили добра дела. Како је то дивно друштво у Рају."
  4:70,"Та споменута награда је дар Аллахове доброте према Његовим верницима, и довољно је што Аллах зна њихова стања, и што ће их Он обрачунати за оно што су радили."
  4:71,"О ви који верујете у Аллаха и следите Његовог Посланика, будите опрезни спрам ваших непријатеља, подузимајући оно што ће вам помоћи да се против њих борите. Процените шта је боље у борби против њих, да ли да против њих излазите скупина по скупина, или сви заједно."
  4:72,"О муслимани, од вас има људи који оклевају да оду у борбу због свог кукавичлука, и друге одвраћају. То су лицемери и они који имају слабо веровање. Ако будете убијени или поражени, они од среће кажу: \"Аллах ми се смиловао па нисам отишао у битку са њима, па да ме задеси оно што је њих задесило.\""
  4:73,"А ако вам Аллах да благодат победе или ратног плена, они кажу: \"Камо среће да сам био са њима у бици па да добијем оно што су они добили.\" Као да нису од вас, и као да међу вама није било пријатељства и дружења."
  4:74,"Нека се на Аллаховом путу боре да би Божја реч била горња; нека се боре искрени верници који су продали овај свет за Будући. Ко се бори на Божјем путу да би Његова реч била горња па погине као шехид (мученик) или победи непријатеља - Бог ће му дати велику награду: вечни Рај, и биће задовољан њиме."
  4:75,"О верници, шта вас спречава од борбе на Божјем путу ради уздизања Његове речи и избављања потлачених људи, жена и деце муслимана, који моле Аллаха говорећи: \"Господару наш, избави нас из Мекке у којој њени становници чине неправду приписујући Богу сличне и чинећи насиље према верницима, и пошаљи нам неког ко ће да нас чува, да нам помогне и да одагна зло од нас.\""
  4:76,"Искрени верници се боре на Божјем путу ради уздизања Божје речи, а неверници се боре на путу својих лажних божанстава, па борите се против ђавољевих помагача! Ако се будете борили против њих победићете их, јер супланови ђавола слаби и не могу наудити онима који се ослањају на Узвишеног Аллаха."
  4:77,"О Посланиче, да ли знаш случај неких твојих другова који су тражили да им се пропише обавезна борба, па им је речено: \"Суздржите се од борбе, и обављајте намаз (молитву) и дајте зекат (обавезну милостињу).\" Па када су се иселили у Медину и када су муслимани добили снагу и када им је прописана обавезна борба - било је тешко некима од њих па су се почели бојати људи као што се од Аллаха боје, или чак још више, говорећи : \"Господару наш, зашто си нам прописао обавезну борбу? Камо среће да си још мало одложио, да можемо да уживамо на овом свету.\" Реци им, о Посланиче: \"Овосветски украси су мали и пролазни, ма колики били, а Будући свет је бољи ономе ко се боји Бога Узвишеног, због вечности његових уживања, и неће вам бити умањена заслужена награда за добра дела која сте радили, макар била колико трун.\""
  4:78,"Где год били стићи ће вас смрт када за то дође време, макар били у непробојним кулама далеко од бојног поља. Када ови лицемери добију нешто што их радује попут детета или великог иметка, кажу: \"Ово је од Аллаха.\" А када им се деси нека несрећа у детету или иметку мисле да им је то Мухаммед, нека је Аллахов мир и благослов на њега, донео баксуз, и говоре: \"Ово зло је због тебе.\" Реци им Посланиче: \"Све што се деси, од добитка или штете, бива Божијом одредбом.\" Шта је људима који тако говоре, зар не разумеју твоје обраћање њима?"
  4:79,"О човече, лепе ствари које те задесе попут иметка и деце - то је из Божје доброте према теби, а искушења које те задесе у иметку или породици - то је због твојих греха. Ми смо те о Веровесниче, послали свим људима као посланика, да им доставиш објаву Господара твог, а Бог је довољан сведок да истину говориш када Његову објаву достављаш и то потврђује доказима и аргументима које ти је дао."
  4:80,"Ко се покори теби, о Посланиче, применом онога што си наредио и клоњењем онога што си забранио, такав се одазвао Божјој наредби, а ко ти се не покори - па ти немој туговати због њега и бдети над њим, како би сачувао његова дела, Ми ћемо записати све што ради и обрачунаћемо га за то."
  4:81,"Лицемери ти говоре: \"Покоравамо се твојој наредби.\" А када оду од тебе један део њих скривено планира супротно од онога што су ти рекли. Аллах зна оно што планирају, и обрачунаће их за сплетке њихове, а ти се не осврћи на них, ништа ти не могу наудити. Препусти свој случај Богу и на Њега се ослони, јер Бог је довољан заштитник на Кога се треба ослонити."
  4:82,"Зашто они не размисле о Кур'ану, и зашто га не проучавају како би им постало јасно да у њему нема контрадикција и неправилности? Зашто га не проучавају па да виде истинитост онога са чим си дошао? Да је Кур'ан од неког другог мимо Бога Узвишеног, у њему би нашли многе неправилности у прописима и значењима."
  4:83,"Када до ових лицемера дође нека вест која се тиче безбедности и среће муслимана, или њиховог страха и туге, они то рашире међу људима, а да су били опрезни и те ствари вратили Божјем Посланику, мир над њим, и ученима, учени би знали шта треба да се објави, а шта да се сакрије. О верници, да није Божје доброте и милости према вама због које вас је сачувао онога чиме је искушао ове лицемере, следили бисте сотонине лажи, осим мали број вас."
  4:84,"О Посланиче, бори се на Божјем путу ради уздизања Његове речи, нећеш бити питан осим о себи, и нећеш одговарати осим за себе. Ти си дужан да лично изађеш у борбу и да подстакнеш вернике, а можда Бог вашом борбом одбије неверничку силу. Бог поседује већу снагу и силу, и жешће кажњава."
  4:85,"Ко тежи да другом прибави добро, имаће удела у награди, а ко тежи да другом прибави зло, имаће удела у греху. Аллах је сведок свега што људи раде."
  4:86,"Када вас неко поселами (поздрави), ви му узвратите још лепше, или слично његовом поздраву мира. Узвраћање лепшим је боље, а Аллах чува све што радите."
  4:87,"Само Аллах заслужује да буде обожаван! Он ће све вас окупити на Судњем дану, у који нема сумње, како би сваком дао накнаду за оно што је радио, а Његов говор је најистинитији говор."
  4:88,"О верници, зашто сте се поделили у две скупине у вези лицемера? Једна скупина је за борбу против њих због њиховог неверства, а друга скупина је да се оставе на миру због њиховог веровања. Не требате се делити око њих, Бог их је вратио у неверство и заблуду због њихових дела. Зар желите да упутите онога кога Бог није упутио ка истини? А кога Бог у заблуду одведе нећеш га правим путем моћи упутити."
  4:89,"Лицемери прижељкују да и ви будете неверници у оно што вам је објављено као што су они неверници, па да будете исти ко они у неверству. Немојте их узимати за заштитнике, због њиховог непријатељства, све док се не иселе на Божјем путу из места неверства у место Ислама, што ће бити доказ њиховог веровања. Ако се окрену и устрају на свом непријатељству, убијајте их где год их нађете, и немојте од њих да узимате ни заштитнике ни помагаче."
  4:90,"Осим оних који оду до народа (племена) са којим имате уговор о примирју, или дођу вама са тескобом у прсима не желећи да се боре против вас ни против свог народа. Да Аллах хоће могао је дати да они овладају вама па би се борили против вас, па прихватите то што вас је Аллах сачувао и немојте их заробљавати ни убијати. Ако вас они оставе на миру и не боре се против вас, него вам понуде мир - Аллах вам није дозволио да их убијате нити заробљавате."
  4:91,"О верници, наћи ћете другу скупину лицемера који испољавају веровање како би били сигурни за своје животе, док када се врате својим неверничким племенима испољавају им неверство, да би били сигурни од њих. Кад год буду позвани да учине неверство у Аллаха или да Му друга припишу, они у то дубоко упадну. Ако ови лицемери, уместо да вам дођу желећи мир и да сустегну своје руке од вас, покрену борбу против вас, онда их заробљавајте и убијајте где год их нађете. За заробљавање и убијање таквих људи смо вам дали јасни доказ."
  4:92,"Не сме се десити да верник убије верника, осим да се то деси ненамерно. Уколико се деси да верник убије верника ненамерно, мора да ослободи роба верника као искуп за своје дело, а родбина убице који су његови наследници требају платити крварину наследнцима убијеног, осим да они одустану од потражње крварине. Уколико убијени припада народу (племену) са којим сте у рату, а верник је, онда убица мора ослободити роба верника али не мора дати крварину. Ако је убијени неверник, али је из народа (племена) са којим имате уговор, попут уговора о заштити следбеника Књиге, рођаци убице који га наслеђују требају дати крварину наследницима убијеног, а убица треба ослободити роба верника. Ако убица нема роба којег би ослободио или нема новца да плати ослобађање роба, треба да пости два месеца узастопно у којима ниједан дан не сме да пропусти (осим уз оправдан разлог), да би му Аллах опростио то што је урадио. Аллах зна шта Његови робови раде и намеравају, и мудар је у Свом прописивању закона и уређивању створења."
  4:93,"А ко неправедно и намерно убије верника, сматрајући то дозвољеним, и не буде се за то покајао, казна му је вечни боравак у Паклу, и Божја срџба и удаљавање од милости. Таквом је Бог припремио велику патњу, због великог греха који је починио."
  4:94,"О ви који верујете у Аллаха и следите Његовог Посланика, када одете да се борите на Божјем путу добро проверите ко су они против којих се борите, и немојте ономе ко вам испољи нешто што указује да је муслиман рећи: \"Ниси верник, ти то испољаваш плашећи се за свој живот и иметак\", па да га убијете желећи тиме пролазне овосветске украсе попут ратног плена. Код Аллаха су многа добра која су боља и величанственија од тога. Такви сте и ви били раније, попут овог који крије своје веровање од свог племена, па вам је Аллах дао благодат кроз Ислам и заштитио је ваше животе. Зато добро проверите шта радите, а Аллаху ништа од ваших дела није скривено макар било и малено, и обрачунаће вас за то."
  4:95,"Нису исти верници који изостају из борбе на Божјем путу - мимо оних који имају оправдан разлог попут болесних и слепих - и они који се боре на Божјем путу улажући иметке и животе своје. Узвишени Бог је уздигао степен бораца на Његовом путу изнад оних који су изостали, а заслужену награду ће добити и борци и они који су изостали с оправданим разлогом. Бог је, уистину, одликовао борце на Његовом путу у односу на оне који се не боре дајући им величанствену награду за то."
  4:96,"Ова награда представља степене код Узвишеног Бога, све једни изнад других, уз опрост њихових греха и милост, а Аллах пуно прашта Својим робовима и милостив је према њима."
  4:97,"Уистину, онима који сами себу неправду учинише, јер нису желели да се иселе из места неверства у место где преовладава Ислам, када анђели буду узимали душе рећи ће им, корећи их: \"Какво вам је било стање у животу? По чему сте се разликовали од многобожаца?\" А они ће се правдати: \"Били смо потлачени, немоћни да им се одупремо.\" А анђели ће их корити: \"Зар Аллахова Земља није пространа па да се иселите како бисте били сигурни за своју веру и сигурни за своје животе од тлачења и понижавања?\" Ти који се нису иселили скончаће у Пакао, а грозно ли је он коначиште."
  4:98,"Из ове претње се изузимају они који су стварно били слаби и имали су оправдан разлог да се не иселе, било да су мушкарци, жене или деца. Такви нису могли од себе одагнати неправду и потлаченост, нити су могли наћи пут којим би се избавили из те потлачености. Таквима ће Аллах опростити, из Своје милости и благости, а Аллах пуно прашта Својим робовима који се кају."
  4:99,"4:98"
  4:100,"Ко се исели из места неверства у место Ислама, желећи Божије задовољство, наћи ће у месту у које се иселио понос и велику опскрбу. А ко напусти свој дом желећи да се исели Богу и Посланику, а затим умре пре него што стигне на одредиште, његова награда је загарантована код Узвишеног Бога, и ништа му се неће умањити због тога што није стигао на одредиште. Аллах пуно прашта Својим робовима који се кају, и милостив је према њима."
  4:101,"А када будете путовали по Земљи и ако се бојите напада од стране неверника, нисте грешни ако скратите молитву са четири на два реката. Заиста је непријатељство неверника према вама очито и јасно."
  4:102,"О посланиче, ако си у војсци током битке и желиш да обавиш намаз (молитву), подели војску на два дела: део који ће клањати са тобом, узевши своје оружје са собом док су у молитви, а други део који ће чувати стражу. Када први део војске заврши један рекат са тобом, нека доврши други рекат за себе, па када заврше молитву, нека оду да вам чувају стражу иза леђа, где је непријатељ, а онај други део војске који није клањао нека дође да клања један рекат за тобом. Када ти предаш поздрав мира, након тог реката (који је за тебе други, а за њих први), они нека устану и доврше молитву за себе. И нека буду опрезни спрам непријатеља, и нека са собом носе своје оружје, јер неверници прижељкују да ви заборавите ваше оружје и ствари док клањате па да вас одједанпут нападну, док сте немоћни. Уколико имате потешкоћу због кише, болести и томе слично, није вам грех да не носите оружје у молитви, али се чувајте непријатеља колико год можете. Аллах је неверницима припремио понижавајућу казну."
  4:103,"О верници, када завршите са молитвом (намазом) спомињите Аллаха речима субханаллах - слављен нека је Аллах, елхамдулиллах - хвала Аллаху, и ла илахе иллаллах - нема другог истинског бога осим Аллаха, у свакој ситуацији, стојећи, седећи и лежећи, а када прође опасност од непријатеља онда клањајте намаз потпуно, са свим његовим обавезним и похвалним стварима, како вам је наређено. Намаз је за вернике обавеза у тачно одређеном времену, и није га дозвољено одложити осим из оправданог разлога. То важи ако нисте путници, док ако сте путници дозвољено вам је да кратите и да спајате намазе."
  4:104,"О верници, немојте у рату посустајати у гоњењу непријатеља међу неверницима; ако ви патите због рана и борби, и они исто тако пате због рана и борби, па нека њихово стрпљење не буде веће од вашег стрпљења! Ви се од Бога надате награди, помоћи и победи, чему се они не надају, а Узвишени Бог зна стања Својих робова, и мудар је у Свом уређивању и прописивању."
  4:105,"О Посланиче, Ми смо објавили Кур'ан који садржи истину како би ти међу људима судио у њиховим пословима онако како те је Бог научио, а не према свом мишљењу или према својим прохтевима; и немој бити бранилац оних који су проневерили себе и своје поверење, па да их браниш од оног ко од њих потражује своје право."
  4:106,"И тражи опрост од Бога, јер Бог пуно прашта ономе ко се каје, и милостив је према њему."
  4:107,"Немојте се расправљати о издајницима, који дају све од себе да сакрију своју издају, јер Бог не воли издајнике и лажљивце."
  4:108,"Крију се од људи када ураде какав грех, из страха и стида од људи, а не крију се од Бога премда Он зна све оно што кријући договарају, а чиме Он није задовољан, попут одбране грешника и оптуживање недужног за тај грех. Бог зна оно што раде тајно и јавно, и обрачунаће их за њихова дела."
  4:109,"Ето, ви које занимају ови починиоци злочина, расправљате се бранећи их на овом свету, како би доказали њихову невиност и сачували их од казне, али ко ће се са Аллахом расправљати на Судњем дану бранећи их, кад Аллах зна њихово стварно стање? Ко ће бити њихов адвокат у том Дану? Без сумње нико."
  4:110,"Ко буде урадио грех, чинећи тако неправду самом себи, а затим затражи опрост од Бога, признајући свој грех и напуштајући га, видеће да ће му Бог опростити и милостив према њему бити."
  4:111,"Ко учини грех, велики или мали, биће кажњен само он, а Аллах зна оно што Његови робови раде, и мудар је у Свом уређивању и прописивању."
  4:112,"Ко ненамерно погреши или намерно згреши, а затим за то оптужи оног ко је чист од тога, упао је у тешку лаж и јасни грех."
  4:113,"О Посланиче, да није Божје благодати према теби, па те је сачувао, скупина ових издајника била би чврста у одлуци да те наведе да пресудиш неправедно! Они, у стварности, заводе сами себе, јер њихов покушај одвођења других у заблуду донеће негативне последице по њих саме. Бог ти је објавио Кур'ан и суннет (пракса посланика Мухаммеда, мир над њим) и поучио те је ономе што ниси знао од упуте и светлости, и Божја благодат према теби је велика јер ти је дао веровесништво и заштитио те од грешке у достављању Објаве."
  4:114,"У многим скривеним разговорима нема користи осим уколико се у њима подстиче на милостињу или било које добро које је прописано вером и на које је указао разум, или на поправљање односа између оних који се споре. Ко тако поступи да би Аллах њиме био задовољан, даћемо му велику награду."
  4:115,"Ко пркоси Посланику и супротставља му се, након што му је истина постала јасна, и иде путем који није пут верника, оставићемо га на ономе што је за себе изабрао, и нећемо га упутити ка истини, јер се намерно окреће од истине, и увешћемо га у Пакао у којем ће горети, а грозно ли је то место повратка."
  4:116,"Доиста Бог неће опростити да Му се многобоштво чини, већ ће многобошца вечно у Ватру да баци, док ће грехе испод тога опростити ономе коме Он хоће, из Своје милости и доброте. Ко Богу многобоштво учини, придруживши Му неко лажно божанство, такав је залутао далеко од истине, јер је изједначио Створитеља и створење."
  4:117,"Ови арапски многобошци само обожавају кипове којима су они дали женска имена, попут Лата и Уза, који не могу штетити нити користити. Они, у стварности, само ђавола обожавају у којем нема никаквог добра, јер он им је то наредио, а он је напустио покорност Аллаху."
  4:118,"Зато га је Аллах отерао од Своје милости. Ђаво се заклео свом Господару: \"Сигурно ћу одређени део Твојих робова завести са пута истине.\""
  4:119,"\"И одвраћаћу их с Твог пута, даваћу им лажна обећања којима ћу им улепшати њихову заблуду, и наређиваћу им да сечу уши своје стоке како би забранили оно што им је Бог дозволио, и наређиваћу им да мењају Аллахова створења и њихову неискварену природу.\" А ко ђавола за заштитника узме и покори му се, доиста је изгубио."
  4:120,"Ђаво им даје лажна обећања и лажне наде, а све што им ђаво обећава је, у стварности, само лаж."
  4:121,"Ти следбеници ђаволих стопа и онога што им он дошаптава ће скончати у ватри пакленој, из које неће моћи побећи нити ће уточиште наћи."
  4:122,"А оне који верују у Аллаха и раде добра дела која их приближавају Њему увешћемо у рајске перивоје испод чијих замака реке теку, у којима ће вечно боравити. То је Аллахово обећање, а Његово обећање је истина. Он не крши оно што обећа, и нико не говори истинитије од Њега."
  4:123,"О муслимани, спас и победа не долазе на основу пустих жеља, нити онако како прижељкују они којима је дата Књига, већ на основу дела. Ко буде радио лоша дела, биће кажњен за њих на Судњем дану, и нико му мимо Аллаха неће моћи помоћи нити га спасити."
  4:124,"А онај ко буде радио добра дела, био мушко или женско, а верује у Аллаха истинским веровањем, такав је спојио између веровања и добрих дела, и такви улазе у Рај. Нимало им заслужена награда неће бити умањена, ни колико трунке."
  4:125,"Нико није лепше вере од оног ко се искрено Аллаху предао и вањштином и нутрином, чинећи добра дела и следећи оно што је Аллах прописао, следећи веру Аврамову која је основа вере Мухаммедове, нека је Божји мир и благослов на њега, остављајући многобоштво и неверство, и афирмишући монотеизам и исправно веровање. Аллах је одабрао Свог веровесника Аврама, мир над њим, за пријатеља, за оног којег воли потпуном љубављу."
  4:126,"Само Аллаху припада власт свега што је на небесима и Земљи, а Аллах сва створења обухвата Својим знањем, Својом моћи и уређивањем."
  4:127,"О Посланиче, питају те о обавезама и правима жена, реци: \"Аллах ће вам одговорити на ваше питање, и објасниће вам кур'анске речи које вам се о женама сирочадима које су под вашим старатељством, а којима не дајете оно што вам је Аллах учинио обавезним, попут венчаног дара и наследства, и не желите да их ожените, нити им дозвољавате да се удају за неког, из похлепе за њиховим иметком. И Аллах ће вам објаснити обавезе према слабашној деци: који удео у наследству морате да им дате, и то да им неправедно иметак не смете узимати, да према сирочадима праведни морате бити, и да о њима рачуна водите чинећи оно што је најбоље за њих и на овом свету и на Будућем. Какво год добро урадите према сирочадима или према било ком другом - Аллах то зна и за то ће вас наградити."
  4:128,"Ако се жена боји да ће је човек избегавати и удаљити се од ње није им грех да се договоре тако што ће се она одрећи неких својих права попут издржавања и спавања код ње. Боље им је да се договоре него да се разведу. Међутим, људске душе су склоне похлепи и шкртости, па супружници требају да лече болести душе кроз практиковање толеранције и доброчинства. Ако будете добро чинили у сваком аспекту живота и будете се Аллаха бојали чинећи наређено и клонећи се забрањеног, Аллах то савршено зна и за то ће вас засигурно наградити."
  4:129,"О мужеви, не можете у својим осећањима љубави бити потпуно исти према својим женама макар то желели, због тога што су неке ствари ван ваше воље. Али, чувајте се потпуне удаљености од оне коју не волите, па да је оставите саму и у неизвесности, тако нити има мужа који јој испуњава њена права, нити је слободна да се за другог уда. Уколико поправите ваш однос, дајући све од себе да испуните права својих супруга, и притом се бојите Аллаха по питању њих, Аллах ће вам опростити и биће милостив према вама."
  4:130,"А ако су супружници раздвојени разводом или напуштањем, Бог ће обоје опскрбити из Своје огромне ризнице, а Бог је племенит у доброчинству и милости, мудар у свом уређивању и одређивању."
  4:131,"Само Аллаху припада власт над свим што је на небесима и на Земљи и свему оном што је између њих. Ми смо узели завет од Јевреја и хришћана, као и од вас, да ћете чинити оно што вам наређујемо и клонити се онога што вам забрањујемо. Ако порекнете овај завет - па то је на вашу штету, а Аллах је независтан и није у потреби за вашим добрим делима и вашом покорношћу. Њему припада све што је на небесима и на Земљи, и Он је неовисан од свих Својих створења, и хвале достојан због Његових савршених особина и дела."
  4:132,"Само Аллаху припада све што је на небесима и на Земљи, и само Он заслужује да Му се покорава. Аллах је довољан управитељ створењима."
  4:133,"О људи, ако Аллах хоће Он ће вас уништити и створити друге људе који ће Му бити покорни, а Аллах све може."
  4:134,"О људи, ко од вас чини добра дела само ради овосветске награде нека зна да је код Аллаха и овосветска и оносветска награда и нека обоје тражи само од Њега. Аллах чује оно што говорите и види оно што радите, и Он ће вас за све то обрачунати."
  4:135,"О ви који верујете у Аллаха и следите Аллаховог Посланика, будите праведни у свим ситуацијама и истинито сведочанство изнесите о коме год да се ради, макар то изискивало да сведочите против себе јер истина то изискује, или против својих родитеља и ближњих. Нека нечије богатство или сиромаштво не буду поводи вашег сведочења, Аллах је пречи и сиромашном и богатом него ви, и Он боље зна оно што је добро за њих, па немојте следити своје прохтеве у вашим сведочанствима, како не бисте скренули са пута истине. Ако искривите сведочанство или одбијете да сведочите, знајте да Аллах савршено зна оно што радите."
  4:136,"О ви који верујете у Аллаха - будите постојани на вашем веровању у Њега и Његовог посланика Мухаммеда, и у Кур'ан којег је објавио Свом Посланику, и у књиге које су објављене пре Кур'ана, као што су Мојсијева Тора, Исусово Јеванђеље, и друге књиге које су пре њих објављене. Ко буде узневеровао у Аллаха, Његове анђеле, Његове књиге и Судњи дан - такав се у потпуности удаљио од правог пута."
  4:137,"Онима који су се више пута из веровања враћали у неверство а затим су устрајали на неверству до смрти - Аллах неће опростити."
  4:138,"О посланиче, 'обрадуј' лицемере који се показују као верници а крију да су неверници, да их код Аллаха, на Судњем дану, чека болна казна."
  4:139,"Ту казну су заслужили јер су невернике узели за помагаче мимо верника. Чудан је њихов разлог за такав чин! Зар траже снагу и моћ од њих како би се уздигли? Сва снага и моћ припадају Аллаху!"
  4:140,"О верници, Аллах вам је у Кур'ану објавио да када се окупите на неком скупу у којем се присутни исмејавају са Аллаховим речима и доказима и испољавају неверство у њих - обавеза вам је да напустите тај скуп све док не почну причати о нечему другом. Уколико будете са њима седели док то раде након што сте то чули - исти сте као они у кршењу Аллахове наредбе, јер сте згрешили према Аллаху седећи тамо где седе они који Му греше испољавајући неверство. Аллах ће сакупити лицемере у паклену ватру на Судњем дану, јер они скривају неверство а показују се као верници."
  4:141,"Они који вребају и очекују шта ће вам се десити, добро или зло, па ако вас Бог помогне па остварите ратни плен, они кажу: \"Зар и ми нисмо са вама, сведочили смо исто што и ви?\" Како би имали удео у плену, а ако неверници победе лицемери им кажу: \"Зар се нисмо о вама бринули и пажњу и помоћ вам пружили, и од верника вас заштитили и против њих вас помогли, док смо њих одвраћали од борбе?\" Бог ће међу вама пресудити на Судњем дану, па ће вернике наградити уласком у Рај, а лицемере ће да казни бацањем у најнижи степен Пакла. Бог, због Своје милости, неће дати да неверници апсолутно овладају верницима, већ ће коначна победа припасти верницима."
  4:142,"Лицемери покушавају преварити Бога испољавајући ислам, а кријући своје неверство, али Бог је њих преварио јер је њихове животе учинио заштићеним и поред њиховог неверства, док им је приредио најтежу казну на Будућем свету. Када лицемери устану да обаве молитву, они то лењо и мрзовољно чине, и Бога само мало спомињу, и то онда када угледају вернике."
  4:143,"Ови лицемери су стално збуњени, нити су са верницима у потпуности нити су са неверницима у потпуности, већ се показују да су са верницима, док су у суштини са неверницима. А кога Бог одведе у заблуду, нећеш га моћи на Прави пут упутити."
  4:144,"О ви који верујете у Бога и следите Његовог Посланика, не узимајте оне који у Бога не верују за присне пријатеље мимо верника; зар желите да тиме Богу пружите очигледан доказ да заслужујете казну?"
  4:145,"Доиста ће Бог лицемере бацити у најнижи степен Пакла на Судњем дану, и нећеш им моћи наћи помагача нити заштитника."
  4:146,"Осим оних који се Аллаху покају од свог лицемерства и поправе своју нутрину, и придржавају се завета датог Аллаху, чинећи добра дела искрено ради Аллаха; такви ће бити са верницима и на овом свету и на Будућем, а Аллах ће верницима дати обилну награду."
  4:147,"Бог вас неће казнити ако будете верници, Њему захвални, јер Он је Милостиви Доброчинитељ, већ ће вас казнити због греха ваших. Ако поправите своја дела и будете Богу захвални на Његовим благодатима - обилну ће вам награду дати. Бог зна ко верује и сваког ће за његова дела обрачунати."
  4:148,"Аллах не воли да се гласно о лошем говори, већ то презире и за то прети казном, осим ономе коме је неправда учињена; њему је дозвољено да каже оно што је (у основи) ружан говор о оном ко му је неправду учинио, попут тужбе против њега, упућивања молитве против њега, попут вербалног узвраћања истом мером, али је боље да се стрпи него да о злу јавно гласно говори. Аллах чује све што говорите и зна ваше намере, па се чувајте да не изговарате и да не намеравате зло."
  4:149,"Било да јавно учините или кажете добро, или то сакријете, или опростите зло које вам неко учини, па Аллах је Онај Који прашта и Који све може; учините опраштање својом врлином како би и вама Аллах опростио."
  4:150,"Они који не верују у Бога и Његове посланике, и који желе раздвојити између Бога и Његових посланика тако што у Њега верују, а у њих не верују, и говоре: \"У неке верујемо а у друге не верујемо\", и желе да иду путем између неверства и веровања мислећи да ће их то спасити."
  4:151,"Такви, који тим путем иду, су истински неверници, јер ко не верује у све или неке посланике - такав је неверник у Аллаха и Његове посланике, а Ми смо неверницима приредили понижавајућу казну на Судњем дану, због њиховог охолог одбијања да верују у Аллаха и Његове посланике."
  4:152,"А онима који верују у Аллаха Јединог, не придружујући Му никог, и верују у све Његове посланике, и не праве разлику између њих преферирајући једне над другима, него верују у посланике све скупа, Аллах ће дати велику награду за њихово веровање и њихова добра дела која извиру из тог веровања. Аллах пуно прашта ономе ко се каје и милостив је према њему."
  4:153,"О Посланиче, Јевреји ти траже да им спустиш целу књигу са неба, као што је Мојсију објављена Тора, да би им то био знак твоје истинитости. Не сматрај то што траже крупним, њихови су преци од Мојсија тражили крупнију ствар од тога, када су му тражили да им покаже Аллаха, да Га виде директно, па су усмрћени као казна за то што су тражили. Након тога их је Аллах оживео, па су обожавали теле мимо Аллаха, и то након што су им јасни докази дошли, докази Аллахове једноће, докази да само Аллах све ствара, све поседује и свиме управља, докази да само Аллах заслужује да буде обожаван. Затим смо им прешли преко тога, и Мојсију смо дали јасни доказ против његовог народа."
  4:154,"Ми смо изнад њих брдо подигли, да би чврст завет од њих узели, плашећи их, како би по њему радили. Рекли смо им тада: \"Уђите у свету кућу у Јерусалиму погнутих глава.\" Али су ушли идући уназад и исмејавајући се. И рекли смо им: \"Немојте чинити преступ ловећи суботом.\" Али су они учинили тај преступ. Узели смо од њих чврст завет, али су га они прекршили."
  4:155,"Затим смо их отерали од Наше милости, због кршења чврстог завета који су дали, и због неверства у Божје речи и доказе, и због смелости да убијају веровеснике, и због тога што говоре Мухаммеду, мир над њим: \"Наша су срца закључана, па не схватају оно што говориш.\" Није тако, већ им је Бог запечатио срца, па до њих не допире добро, и они не верују, осим незнатним веровањем од којег користи немају."
  4:156,"И од милости смо их удаљили због њиховог неверства, и због њиховог лажног оптуживања девице Марије, мир над њом, да је блуд починила."
  4:157,"И проклели смо их због њихових лажи: \"Ми смо убили Месију Исуса сина Маријиног, Аллаховог посланика.\" А нису га убили како тврде, нити су га разапели, већ су убили другог човека којег је Аллах учинио сличним Исусу, и разапели су га, па су мислили да су убили Исуса, мир над њим. Они Јевреји који тврде да су убили Исуса, и они следбеници Исуса који су га издали и предали тим Јеврејима, збуњени су по питању њега, и о њему немају знања, већ следе нагађања и мишљења. Та мишљења не могу заменити истину, и они сигурно нису убили ни разапели Исуса."
  4:158,"Већ га је Аллах спасио њихове сплетке и уздигао га је и телом и душом ка Себи. Аллах је силан у Својој власти, нико Га не може надвладати и мудар је у Свом одређивању судбине и прописивању закона."
  4:159,"Сваки Јевреј и хришћанин ће поверовати у Исуса, мир над њим, након што се он спусти пред Судњи дан, а пре него што умре. На Судњем дану ће Исус, мир над њим, бити сведок против њихових дела, и указаће на оно што је у складу са Аллаховим законом и на оно што није."
  4:160,"Због неправде коју Јевреји чине забранили смо им многа лепа јела која су им била дозвољена и због њиховог бежања од правог пута, и одвраћања других од слеђења правог пута, да им је неправедност чак постала стална особина. Забранили смо им све животиње које имају копита или канџе, а од говеда и брава њихов лој, осим оног с леђа."
  4:161,"И због њиховог пословања каматом, након што им је Аллах забранио камату, и због њиховог бесправног узимања туђег иметка, а неверницима смо приредили болну патњу."
  4:162,"Онима који су постојани у знању и који верују у Кур'ан којег ти је Бог објавио, о Посланиче, и који верују у књиге које су објављене посланицима пре тебе, попут Торе и Јеванђеља, и који обављају молитву и дају обавезну милостињу, и који верују у Аллаха Који једини заслужује да буде обожаван, и верују у Судњи дан - Аллах ће дати велику награду."
  4:163,"О Посланиче, теби смо спустили Објаву, као и веровесницима пре тебе! Ти ниси први посланик! Објавили смо Ноеу и веровесницима након њега: Авраму, његовим синовима Ишмаилу и Исаку, затим Исаковом сину Јакову, Јаковљевим потомцима (то су веровесници који су били у дванаест јеврејских племена која су настала од дванаест Јаковљевих синова), и Давиду смо Зебур (Давидови псалми) дали."
  4:164,"И послали смо посланике о којима смо ти говорили у Кур'ану, али и посланике о којима ти нисмо говорили, из одређене мудрости. И Аллах је стварно и непосредно разговарао са Мојсијем онако како то Аллаху доликује, и тиме му почаст указао и учинио га послаником."
  4:165,"Ми смо их послали да радосне вести о Аллаховој племенитој награди доносе ономе ко у Њега верује, а да оне који не верују упозоре на болну казну. Послали смо их да се људи не би могли оправдавати код Бога како им нису послати посланици, и како нису знали за истину, а Аллах је Силни у Својој власти, Мудри у Свом одређивању, прописивању и пресуђивању."
  4:166,"Ако Јевреји не верују у тебе - па Аллах сведочи истинитост Кур'ана којег ти објављује, о Посланиче. Он је у Кур'ану објавио део Свог знања са којим је желео упознати Његове робове, који указује на оно што Он воли и што мрзи и презире. Уз то и анђели сведоче истинитост Објаве са којом си дошао, а Аллах је довољан сведок, након Његовог сведочења нема потребе за другим сведочењем."
  4:167,"Они који не верују у твоје веровесништво, и људе одвраћају од Ислама, веома су далеко од истине."
  4:168,"Онима који не верују у Бога и Његове посланике и који чине неправду према себи устрајавајући на неверству, Узвишени Бог неће опростити, нити ће их на прави пут који би их сачувао Његове казне упутити."
  4:169,"Напротив, упутиће их у Пакао, у којем ће вечно боравити, а то је Богу лако, јер Њему ништа тешко није."
  4:170,"О људи, дошао вам је Посланик Мухаммед, нека је Божји мир и благослов на њега, са упутом и истинитом вером од Узвишеног Бога, па верујте у то - боље вам је и на овом свету и на Будућем. А ако не будете веровали у Аллаха, па Аллах је независтан од вас и ништа не може да Му наштети ваше неверство. Њему припада власт над свим што је на небесима и на Земљи и између њих, и Он зна ко заслужује упуту па му олакша корачање правим путем, и ко не заслужује упуту па га учини слепим спрам ње. Он је мудар у ономе што каже и уради, и у ономе што пропише и одреди."
  4:171,"О Посланиче, реци хришћанима којима је дато Јеванђеље: \"Немојте прелазити границу коју је поставила ваша вера, немојте о Исусу говорити осим истину; он је Аллахов посланик којег је Аллах послао са истином. Створио га је речју Својом: 'Буди', коју је послао преко анђела Гаврила, мир над њим, Марији, и Исус, мир над њим, постаде. То је створена душа коју је Аллах послао да је анђео Гаврило удахне у њега, по Аллаховој наредби, па верујте у Аллаха и све Његове посланике и не правите међу њима разлику. И немојте говорити: 'Три су бога.' Престаните са тим лажним тврдњама, боље вам је и на овом свету и на Будућем. Само је Аллах Једини Бог, узвишен изнад тога да има судруга или дете. Он је апсолутно независтан, Њему припада власт небеса и Земље и свега што је на њима, и небесима и Земљи је довољан Он да их одржава и њима управља."
  4:172,"Исус син Маријин неће се устегнути нити се устручити да призна да је Божја слуга, као што се то такође неће устегнути ни анђели које је Бог учинио Њему блиским и на високим степенима, па како то да онда хришћани узму Исуса за Бога? И како то да арапски вишебошци узму анђеле за своја божанства? Ко се супротстави да Бога обожава из охолости - па Бог ће све окупити на Судњем дану и сваком ће дати оно што је заслужио."
  4:173,"Па они који су веровали у Аллаха и Његове посланике, и који су чинили добра дела искрено у име Аллаха, у складу са Његовим законом, Он ће им дати заслужену награду без умањивања, и још ће им је увећати из Своје милости и доброте. А оне који су се сустезали да Га обожавају и да Му се покоравају из охолости своје, Он ће казнити болном казном, и нико им мимо Њега неће моћи помоћи."
  4:174,"О људи, од вашег Господара вам је дошао јасан доказ који сумње отклања и након којег нико нема изговора! Тај доказ је Мухаммед, нека је Божји мир и благослов на њега. И објавили смо вам јасно светло - Кур'ан!"
  4:175,"Онима који верују у Аллаха и држе се Кур'ана којег је Он објавио Свом Веровеснику, Аллах ће се смиловати и у Рај увести, тиме што ће награду да им увећа и степене да им уздигне, а пре тога ће да их упути да правим путем крену који води ка еденским вртовима у Рају."
  4:176,"О Посланиче, питају те о наследству оног ко није оставио родитеља ни потомака, реци им: \"Аллах ће вам објаснити пропис таквих: ако умре човек који нема родитеља ни детета, а има сестру по оцу и мајци, или сестру по оцу а не и по мајци, њој фиксно припада пола наследства, а ако има само брата по оцу и мајци, или само по оцу, он наслеђује сав иметак, уколико нема никог другог ко има свој фиксни удео. Уколико поред брата има и неко са фиксним уделом, брат ће наследити оно што остане након тог фиксног дела. Ако има две или више сестара (по оцу и мајци, или само по оцу), припада им две трећине наследства које ће једнако поделити, као фиксни удео, а ако буду браћа и сестре заједно (по оцу и мајци или само по оцу), онда ће иметак поделити сходно правилу: 'Мушком као двема женскима.' Аллах вам објашњава ове и друге прописе наследства како не бисте погрешили, а Аллах све зна, ништа му скривено није.\""
  5:1,"О ви који верујете, испоштујте све уговоре између вас и Створитеља, и између вас и створења. Аллах вам је, из милости према вама, учинио дозвољену стоку: камиле, краве, овце и козе, осим онога што ће вам бити наведено као стално забрањено, као и копнене дивљачи у току обављања великог ходочашћа или малог. Аллах дозвољава и забрањује у складу са Својом савршеном мудрошћу, и Нико на Њега не може утицати нити Његовом пропису приговорити."
  5:2,"О ви који верујете, немојте скрнавити Божје светиње које вам је наредио да поштујете; немојте чинити оно што је током хаџилука (велико ходочашћења у Мекки) забрањено, попут облачење онога што је шивено за облачење, нити оно што је у Харему забрањено, попут лова, и немојте дозвољавати борбу у светим месецима, и немојте узурпирати жртвенице које су принете као поклон сиромашним становницима Меке да би тамо биле заклане – немојте их отимати нити спречавати да стигну тамо где им је место, било да су обележене или необележене, и немојте нападати и убијати оне који долазе да посете Божју кућу ради Божјег задовољства и трговине. Када употпуните обављање хаџа (великог ходочашћа у Мекки) или умре (малог ходочашћа у Мекки) и напустите територију светог Храма, можете ловити животиње, ако то желите. Нека вас мржња према оном ко вас је раније спречио да посетите Свети Храм не наведе да му насиље учините и будете неправедни према њему. О верници, потпомажите се у добру, у чињењу онога што вам је наређено и клоњењу онога што вам је забрањено, и бојте се Бога покоравајући Му се, а Бог, уистину, жестоко кажњава грешнике, па се Његове казне чувајте."
  5:3,"Бог вам је забранио животиње које су непрописно заклане, и забранио вам је при клању проливену крв, свињско месо, оно што је заклано у нечије друго, а не у Божје, име, стрвину која је угинула дављењем, ударањем, падањем са високог места, ударањем од друге животиње, ловљењем од стране звери, попут лава, тигра и вука, осим оних које сте стигли заклати док су биле живе, и забранио вам је све што је заклано као жртва принесена идолима. Бог вам је забранио да тражите оно што вам је припало путем гатања стрелицама и камењем на којем пише: \"Уради!\" или: \"Немој урадити!\" Све то је забрањено и чињење тога је непокорност Богу Узвишеном. Данас су неверници изгубили сваку наду да ћете оставити своју веру, ислам, након што су видели снагу ислама, па их се немојте бојати, већ се само Мене бојте. Данас сам вам ислам веру вашу савршеном учинио, и благодат Своју према вама употпунио, и видљиву и невидљиву, и ислам за веру одабрао, мимо које другу веру не прихватам. Ко буде гладан толико да буде приморан јести стрвину, без жеље да учини грех, такав није грешан, а Бог пуно прашта и милостив је."
  5:4,"О Посланиче, питају те твоји другови о томе шта им је Аллах дозволио да једу, реци: \"Аллах вам је дозволио лепа јела, дозволио вам је и оно што вам улове дресиране животиње које имају очњаке, попут паса и гепарда, и које имају канџе попут соколова, након што их дресирате исправно да лове, тако да слушају ваше наредбе и забране. Једите оно што вам такве животиње улове, макар га убиле, и спомените Аллахово име када их пошаљете у лов. Бојте се Аллаха чинећи наређено и клонећи се забрањеног, а Аллах брзо своди рачуне за оно што радите."
  5:5,"Данас вам је Аллах дозволио лепа и укусна јела, и оно што закољу следбеници Књиге, Јевреји и хришћани, и њима је дозволио да једу оно што ви закољете. И дозволио вам је да жените чедне и слободне вернице, и чедне и слободне хришћанке и Јеврејке, када им дате венчани дар, док вам је забрањено да чините блуд, било са проституткама или са љубавницама. Ко не буде веровао у оно што је Аллах прописао Својим робовима биће му поништена добра дела, јер нису испунили услов прихватања дела, а то је веровање. Такав ће на Судњем дану бити прави губитник, јер ће ући у Паклену ватру из које никада неће изаћи."
  5:6,"О ви који верујете, ако желите обавити молитву, а нисте обредно чисти, онда ступите у обредно верско прање прањем лица, и руку до лаката уз прање лактова, затим потрите мокром руком по глави и оперите ноге до чланака уз прање чланака. Ако сте нечисти након сполног односа окупајте се. Ако сте болесни па се бојите да ће се болест погоршати или да ће се оздрављење одложити обављањем обредног чишћења због коришћења воде, или сте здрави али у путу и нисте чисти због обављања нужде, примера ради, или сте нечисти након односа са својом женом, а не нађете воду како бисте обавили обредно прање, онда узмите тејеммум, тј. дотакните својим длановима површину земље, и прођите преко лица и руке. То је довољно и замена је за воду под одређеним условима. Аллах не жели да вам Своје прописе учини тескобним обавезујући вас да користите воду ако је нема или вам то штети, па вам је прописао замену за њу у случају немогућности коришћења воде због болести или њеног недостатка. Све то представља употпуњивање Његове милости према вама, како бисте били Аллаху захвални."
  5:7,"И сетите се Божје благодати према вама када вас је упутио у Ислам, и сетите се завета којег сте Му дали када сте дали присегу посланику Мухаммеду да ћете му бити покорни у лаким и у тешким временима, и бојте се Аллаха чињењем наређеног и клоњењем забрањеног - Аллах савршено зна оно што вам је у срцима и Њему ништа скривено није."
  5:8,"О ви који верујете у Аллаха и Његовог Посланика, поштујте Аллахова права код вас желећи тиме Његово Лице, и праведно сведочите! Нека вас никако мржња према неким људима не наведе да неправедни будите, јер правда је обавезна према пријатељима и према непријатељима. Зато будите праведни према свима, јер је праведност ближа богобојазности, док је неправда ближа непокорности према Аллаху. И бојте се Аллаха чињењем наређеног и клоњењем забрањеног, а Аллах детаљно зна оно што радите, и за то ће вас обрачунати."
  5:9,"Аллах, Који не крши обећање, обећао је онима који верују у Њега и Његове посланике, и раде добра дела, да ће им грехе опростити и велику награду дати, а то је улазак у Рај."
  5:10,"А они који не верују у Аллаха и поричу Његове речи и доказе биће становници Ватре, у којој ће вечно боравити."
  5:11,"О ви који верујете, сећајте се срцима Аллахових благодати, када вас је учинио сигурним а у срца ваших непријатеља улио страх, и захваљујте на томе славећи Га. Они су хтели да вас побију, па их је Аллах одвратио од вас и сачувао вас. И бојте се Аллаха чињењем наређеног и клоњењем забрањеног, и нека се само на Аллаха ослоне верници у постизању овосветских и оносветских добара."
  5:12,"Узвишени Аллах је од потомака Израиљевих чврст завет узео за оно што ће ускоро споменути, и одредио им дванаест старешина, сваки старешина одговоран за своје племе. Бог је казао потомцима Израиљевим: \"Ја сам уз вас помажући вас, ако молитву обављате на најпотпунији начин, и ако обавезну милостињу дајете, и у све Моје посланике верујете, и поштујете их и и будете им покорни, и ако у добротворне сврхе иметак удељујете. Ако све то урадите, Ја ћу вам грехе опростити, и на Судњем дану ћу вас у рајске перивоје испод чијих двораца реке теку увести. А ко узневерује након што је дао овај чврсти завет, такав је са правог пута свесно и намерно скренуо."
  5:13,"Због њиховог кршења уговора удаљили смо их од Наше милости, и њихова смо срца учинили крутим тако да до њих никакво добро не допире, и никаква им опомена не користи. Оно што им је објављено искривљују и у изразу и у значењу, да би било у складу са њиховим прохтевима, и оставили су примењивање дела онога чиме су опоменути. О Посланиче, указаће ти се њихово изневеравање Аллаха и Његових слугу верника, осим малог броја њих који су испоштовали дати завет. Ти пређи преко поступака њихових, јер је то доброчинство, а Аллах воли доброчинитеље."
  5:14,"Као што смо од Јевреја узели чврст завет, узели смо и од оних који за себе тврде да су следбеници Исуса, мир над њим. Они су оставили рад по једном делу онога чиме су опоменути, као што су то и њихови претходници Јевреји учинили, па смо између њих убацили непријатељство и жестоку мржњу до Судњег дана. Они ратују једни против других, и једни друге проглашавају неверницима. Аллах ће их обавестити о ономе што су радили, и казниће их за то."
  5:15,"О Јевреји, којима је Мојсије донео Тору, и хришћани, којима је Исус донео Јеванђеље, дошао вам је Божји посланик Мухаммед да вам објасни многе ствари које сте скривали, а које су дошле у књигама које су вам објављене, и да пређе преко неких ствари које сте скривали, а у чијем обзнањивању нема користи осим што би вас понизио. Дошао вам је Кур'ан као књига од Бога, и он је светлост која осветљава пут, и јасна књига за све ствари које требају људима на овом свету и Будућем."
  5:16,"Онога ко чини оно чиме је Аллах задовољан, тј. верује и чини добра дела, Аллах овом књигом упућује путевима спаса од Његове казне, путевима који воде Рају. Он људе Кур'аном изводи из тмина неверства у светло веровања и покорности Њему, и упућује их правим путем, путем спаса."
  5:17,"Они хришћани који кажу да је Аллах у ствари Исус, син Маријин, су неверници. Реци им, о Посланиче: \"Нико не може да спречи Аллаха да уништи и Исуса и његову мајку, и све становнике Земље, ако Он то жели? Ако нико не може да Га спречи, то је доказ да само Он заслужује да буде обожаван, и да су сви мимо Њега Његова створења, и Исус син Маријин и сви остали. Аллахова је власт над свиме што је на небесима и на Земљи и између њих, Он ствара оно што Он жели, и Он је створио Исуса, мир над њим. Исус је Његова слуга и посланик, а Аллах све може."
  5:18,"Јевреји и хришћани који тврде да су они Аллахова деца и Његови миљеници, ти им, о посланиче, реци: \"Ако је тако, зашто вас кажњава за грехе које чините? Да сте Његови миљеници, као што мислите, не би вас казнио убијањем и претварањем у животиње на овом свету, нити би вас казнио Ватром на Судњем дану, јер Он не кажњава онога кога воли. Напротив, ви сте људи као и остали људи, ко чини добро и верник је Он ће га наградити Рајем, а ко чини зло и неверник је Он ће га казнити Ватром. Аллах опрашта коме Он хоће, из Своје милости, а кажњава онога кога Он хоће, из Своје праведности. Само Њему припада власт на небесима и на Земљи и између њих, и Њему се све враћа.\""
  5:19,"О јевреји и хришћани, дошао вам је Божји посланик Мухаммед након периода у којем није било посланика, и након што је потреба за послаником постала велика, како се не бисте оправдавали говорећи: \"Није нам дошао посланик који нам доноси радосну вест о Аллаховој награди и који нас упозорава на Аллахову казну.\" Напротив, дошао вам је Мухаммед, нека је Божији мир и благослов на њега, радујући вас Божјом наградом и упозоравајући вас на Његову казну, а Аллах све може, у шта спада и слање посланика, и запечаћење посланства њиме."
  5:20,"О Посланиче, спомени када је Мојсије рекао свом народу, потомцима Израиљевим: \"Народе мој, сетите се Аллахове благодати и захваљујте Му славећи Га речима славе, када вам је послао веровеснике да вас позивају на прави пут, и неке међу вама учинио краљевима након што сте били поробљени, и дао вам многе благодати које у вашем времену ником није дао.\""
  5:21,"Мојсије рече: \"Народе мој, уђите у чисту земљу Јерусалима коју вам је Аллах обећао да ћете ући, и да ћете се у њој борити против неверника, и немојте бежати од њих па да пропаднете и на овом свету и на Будућем.\""
  5:22,"Његов народ му рече: \"О Мојсије, у светој земљи се налази народ који има велику моћ, и зато не можемо ући. Докле год су они тамо, нећемо ући, јер ми не можемо да се боримо против њих. Уколико изађу, ми ћемо ући.\""
  5:23,"Два следбеника Мојсија која су веровала у Аллаха, и којима је Аллах дао благодат упуте, почеше подстицати свој народ да спроведу Мојсијеву наредбу: \"Уђите код тих силника кроз капију града, и чим уђете кроз врата ви ћете победити, Аллаховом дозволом, и поуздајте се у Аллахов закон повезивања између победе и подузимања узрока - веровања у Аллаха и припремање материјалних средстава. И само се на Аллаха ослоните, ако сте истински верници, јер веровање у Њега изискује ослањање на Њега Узвишеног.\""
  5:24,"Мојсијев народ устраја на супротстављању свом посланику Мојсију, и рекоше: \"Нећемо ући у град докле год су силници у њему. Идите ти, о Мојсије, и твој Господар па се борите против силника, а ми ћемо остати овде, и нећемо се борити уз вас.\""
  5:25,"Мојсије рече свом Господару: \"Господару мој, ја немам власти осим над собом и мојим братом Ароном, па пресуди између мене и мог народа који напусти покорност Теби и Твом посланику.\""
  5:26,"Аллах рече Свом посланику Мојсију, мир над њим: \"Аллах забрањује улазак у Свету земљу Израиљћанима 40 година. У том периоду ће лутати по пустињи, а ти, о Мојсије, немој туговати за народом који неће да се покорава Аллаху. Оно што их задеси од искушења је последица њихових греха.\""
  5:27,"О Посланиче, испричај овим завидницима међу Јеврејима причу о двојици синова Адамових, Каину и Авељу, онако како јесте. Сваки од њих је принео жртву којом је требало да се приближи Узвишеном Аллаху, па Аллах прихвати Авељову жртву јер је Авељ био богобојазан, а не прихвати Каинову, јер Каин није био богобојазан. Каину се није свидело то што је прихваћена Авељева жртва, па из зависти своје рече: \"Убићу те сигурно, о Авеље!\" На шта Авељ одговори: \"Аллах прихвата жртву од онога ко се Аллаха боји, ко ради оно што му је Он наредио, а клони се онога што му је Он забранио.\""
  5:28,"А ако ти Каине пружиш своју руку да ме убијеш, ја ти нећу истом мером узвратити. То није због кукавичлука, већ зато што се бојим Аллаха, Господара светова."
  5:29,"И рече му Авељ упозоравајући га: \"Ја желим да ти покупиш и моје и твоје грехе, због твог насилног и неправедног убиства, па да будеш од становника Ватре, који ће у њу ући на Судњем дану. То је казна за насилнике, и ја не желим да те убијем па да зарадим грех насилника.\""
  5:30,"Каину његова душа украси убиство свог брата Авеља, па га уби и због тога постаде од пропалих и на овом свету и на Будућем."
  5:31,"Тада Бог посла врану да ископа земљу испред себе и у њу закопа другу мртву врану, како би га подучила како да покрије тело свог умрлог брата. Убица тада рече: „Тешко мени! Зар нисам могао да и ја као ова врана која је укопала другу мртву врану сахраним тело свог брата, и тада га сакри, па постаде очајан."
  5:32,"Због Каиновог убиства свог брата дали смо до знања Израиљћанима да онај ко бесправно убије неког, ко није заслужио одмазду нити је ширио неред по Земљи кроз неверство и разбојништво, као да је све људе поубијао, јер такав не разликује између невиног и злочинца. Ко се суздржи од убијања онога кога је Аллах забранио убити, јер верује да је то забрањено, као да је оживео све људе, јер је све људе сачувао свог зла. Наши посланици су дошли Израиљћанима са јасним доказима, али су они и поред тога прелазили Аллахове границе грешећи према Њему и супротстављајући се посланицима које им је Он послао."
  5:33,"За оне који ратују против Бога и Његовог Посланика, и који шире неред по Земљи убијајући људе, отимајући њихове иметке и пресецајући њихове путеве, казна је: 1. да буду убијени без разапињања, 2. или да буду убијени уз разапињање на дрвету и томе слично, 3. или да им се одсече десна рука и лева нога, па ако поново ураде исто - да им се одсече лева рука и десна нога, 4. или да буду прогнани из свог места. У зависности од тежине злочина.То им је казна на овом свету, а на Будућем их чека болна патња."
  5:34,"Осим оних који се покају пре него их ухватите, о владари. Знајте да ће им Аллах опростити након покајања, и да је милостив према њима. Од Његове милости је и то што укида њихово кажњавање у наведеном случају."
  5:35,"О ви који верујете, бојте се Узвишеног Бога чињењем онога што је наредио и клоњењем онога што је забранио, и трудите се да Му се приближите кроз то, и борите се против неверника желећи Његово задовољство. Ако тако поступите, постићи ћете оно што желите и спасићете се онога чега се бојите."
  5:36,"Када би они који не верују у Бога и Његове посланике поседовали све што постоји на Земљи, и још толико, па то дали да се ослободе казне на Судњем дану, не би од њих били прихваћено, и они ће бити у вечној болној патњи."
  5:37,"Они ће желети да изађу из ватре када у њу буду ушли, и покушаваће али безспешно! Из ватре никад неће изаћи, и биће у вечној патњи."
  5:38,"О владари, крадљивцу и крадљивци одсеците десну руку, и то је Божја казна за оно што су урадили. Они су туђи иметак бесправно узели и тиме ће се заплашити и они и други мимо њих. Аллах је Силни, и нико Га не може надвладати, и Мудри у Свом одређивању и прописивању закона."
  5:39,"А ко се Аллаху покаје од крађе и почне да чини добра дела, Аллах ће му опростити из Своје милости. Аллах прашта оном ко се покаје и милостив је према њему. Али, овосветска казна не спада са њега ако се покаје уколико његов случај дође до представника власти."
  5:40,"О Посланиче, ти знаш да Аллах има власт на небесима и на Земљи, управља како Он хоће, кажњава кога Он хоће из Своје правде, а опрашта коме Он хоће из Своје милости. Аллах је апсолутно моћан."
  5:41,"О Посланиче, нека те не растужују лицемери који журе да испоље неверство како би те испровоцирали, они се показују као верници а у себи крију неверство. И нека те не растужују Јевреји који слушају и прихватају лажи својих великана; они слепо следе своје главешине који ти нису хтели доћи. Они мењају речи из Торе онако како њима одговара, и говоре својим следбеницима: \"Ако Мухамедов пропис одговара ономе што ви желите, следите га, а ако не, онда га се причувајте.\" Кога Аллах жели одвести у заблуду, ти га не можеш на прави пут упутити. Људима са таквим својствима, као што су наведени лицемери и Јевреји, Аллах није хтео очистити срце од неверства. Њима на овом свету припада срамота и понижење, а на Будућем болна патња, патња у Ватри."
  5:42,"Ови Јевреји пуно слушају лажи, и пуно узимају забрањен иметак, попут камате. О Посланиче, ако од тебе затраже пресуду, ти им пресуди ако желиш, или их остави. Дат ти је избор између то двоје. Ако их оставиш да сами себи пресуде, неће ти моћи нашкодити, а ако им ти пресудиш, пресуди праведно, макар они били непријатељи и неправедници. Аллах воли оне који праведно суде, макар парничари били непријатељи судији."
  5:43,"Стање ових људи је чудно; не верују у тебе а парниче се пред тобом, надајући се да пресудиш према њиховим прохтевима, а имају Тору у којој тврде да верују, у којем се налази Аллахов пропис. Уколико не пресудиш по њиховим прохтевима, они се окрену од тебе, па тиме споје између неверства у своју књигу и окретања од твоје пресуде. Тако не поступају верници, дакле они не верују ни у тебе ни у Објаву са којом си дошао."
  5:44,"Ми смо Мојсију, мир над њим, објавили неискривљену Тору, у њој је упутство на добро, и светлост која осветљава прави пут. По њој суде веровесници Израиљћана који су Аллаху предани и покорни, и њоме суде учењаци и правници који одгајају људе, јер их је Аллах обавезао да чувају Његову књигу од измена и учинио их повереницима. Они сведоче да је Тора истина, и њима се људи враћају када желе знати нешто о Тори. О Јевреји, немојте се бојати људи, већ се бојте само Мене, и немојте продавати Аллахов суд за нешто ништавно попут овосветске власти, угледа или иметка. А ко не суди по ономе што је Аллах објавио, дозвољавајући то, или сматрајући други суд бољим од Аллаховог суда или једнаким Аллаховом суду - такви су прави неверници."
  5:45,"Јевреје смо обавезали у Тори да онај ко неког бесправно намерно убије, бива убијен, и да оном ко неком ископа око намерно - бива ископано око, и да оном ко неком одсече нос намерно - бива одсечен нос, и да оном ко неком одсече уво намерно - бива одсечено уво, да оном ко неком извади зуб намерно - бива му извађен зуб. И прописали смо им да се по питању рана насилних казни сразмерно учињеном насиљу, а ако онај ко је жртва добровољно опрости насилнику - тај опрост ће му бити искуп за грехе. А ко не суди по ономе што је Аллах објавио по питању одмазде и других ствари, такав је прешао Аллахове границе."
  5:46,"После веровесника који су слати потомцима Израиљевим, послали смо Исуса, сина Маријиног, који верује у Тору и суди по њој а дали смо му и Јеванђеље које упућује ка истини и садржи јасне доказе којима одстрањује сумње и нејасноће које се код неког могу јавити у вези с прописима. Јеванђеље се слаже са Тором, осим у малом броју прописа, у којима је Јеванђеље дерогирало Тору. Јеванђеље смо учинили упутом, али и претњом оном ко прекши његове забране."
  5:47,"Нека хришћани верују у Јеванђеље којег смо им послали и неки суде по истини која је у њему дошла пре него што им је послат Мухаммед, нека је Божји мир и благослов на њега. А ко не суди по ономе што је Аллах објавио - такав је изашао из оквира покорности Аллаху и оставио истину приклонивши се заблуди."
  5:48,"О Посланиче, Ми смо ти објавили Кур'ан са истином у коју нема сумње да је од Бога, који потврђује претходне објављене књиге и исправља оно што су у њима људи искривили. Оно што се сложи са Кур'аном, то је истина, а оно што му се супротстави, то је неистина. Суди међу људима по ономе што ти је Бог објавио у Кур'ану, и немој следити њихове прохтеве остављајући истину која ти је објављена и у коју нема никакве сумње. Свакој заједници смо дали верозакон и јасно указали на пут којим треба ићи. Да је Аллах хтео све верозаконе учинити једним верозаконом, учинио би то, али је свакој заједници дао посебан верозакон како би их искушао, како би се одвојио покорни од непокорног. Зато пожурите да чините добра дела и оставити лоша, јер ћете се Аллаху Једином вратити на Судњем дану, и Он ће вас обавестити о ономе око чега сте се разилазили, и обрачунаће вас за оно што сте радили."
  5:49,"О Посланиче, суди међу њима по ономе што ти је Узвишени Бог објавио, и не следи њихова мишљења која извиру из њихових прохтева. Чувај се да те не одврате од дела онога што ти је Бог објавио, јер ће они дати све од себе на том путу. Ако се окрену од прихватања Божјег суда, знај да Бог жели да их казни за неке њихове грехе још док су на овом свету, а казниће их за све грехе на Будућем свету. А већина људи нису покорни Богу Узвишеном."
  5:50,"Зар се од твоје пресуде окрећу тражећи пагански суд од обожаваоца кипова који суде по својим прохтевима? Нико не суди боље од Бога, и то знају они који су убеђени и који схватају оно што је Бог објавио Свом Посланику, али то не знају они који следе своје прохтеве и који не прихватају осим оно што се слаже са тим прохтевима, макар била заблуда."
  5:51,"О ви који верујете у Бога и Његовог Посланика, не узимајте Јевреје и хришћане за савезнике и присне пријатеље, јер Јевреји пријатељују са својима и лојални су им, као што и хришћани пријатељују са својима и лојални су им, а заједничка ствар за обе скупине је да непријатељују против муслимана. Ко их од вас потпуно узме за присне пријатеље и буде им потпуно лојалан, а посебно у борби против муслимана - они су неправедници које Бог неће упутити на прави пут."
  5:52,"О Посланиче, ти видиш лицемере који су слабог веровања како журе да са Јеврејима и хришћанима пријатељују и савезе склапају, и говоре: \"Бојимо се да нас не победе ови, па да њима припадне власт и да нам штету нанесу.\" Узвишени Бог ће сигурно дати победу Свом Посланику и верницима, или ће на неки други начин одбити штету Јевреја и њихових савезника, па ће лицемери пожурити да се придруже верницима, кајући се за лицемерство које су у срцима крили због ништавности онога за шта су се везали."
  5:53,"Верници говоре, чудећи се лицемерима: \"Зар се ови нису заклели чврстим заклетвама да су са вама, о верници, у веровању, помагању и верности? Поништена ће бити њихова дела, и пропашће јер их је мимоишло оно што су хтели, и због тога им је припремљена казна.\""
  5:54,"О ви који верујете, ко од вас остави своју веру и оде у неверство, Бог ће довести друге људе уместо таквих, људе које ће Он волети и који ће Њега волети, јер су на правом путу. Они ће бити милостиви према верницима, жестоки према неверницима, и бориће се имецима и животима својим да Божја реч буде горња. Они се неће бојати ничијег прекора, јер дају предност Божјем задовољству над задовољством створења. То је Божји дар којег Он даје коме Он хоће, а Аллах је веома дарежљив, и зна ко заслужује Његове благодати па му их подари, а ко их не заслужује па му их ускрати."
  5:55,"Нису вам Јевреји, хришћани и други неверници заштитници, већ је ваш заштитник и помагач Узвишени Бог и Његов посланик Мухаммед, и верници који обављају молитву у потпуности, и дајумилостињу бивајући понизни пред Аллахом."
  5:56,"Онај ко за заштитника узме Бога, Његовог Посланика и вернике, такав је на Божјој страни, а Божја страна ће бити победничка."
  5:57,"О ви који верујете, не узимајте за заштитнике, савезнике и пријатеље оне који се исмејавају и играју са вашом вером, попут оних којима је дата Књига пре вас, Јевреја и хришћана, и попут многобожаца. И бојте се Бога клонећи се онога што је забранио попут узимања наведених врста људи за присне пријатеље, и чините оно што вам је Бог наредио, ако верујете у Њега и у оно што вам је објавио."
  5:58,"Тако се исмејавају и забављају када позовете на намаз молитву, која представља највеће добро дело, јер они су људи који не разумеју и не схватају значења и суштину веровања и прописа које је Аллах прописао."
  5:59,"О Посланиче, реци тим следбеницима Књиге који се исмејавају: \"Зар нас осуђујете за ишта друго осим зато што верујемо у Бога и оно што нам је објавио, и у оно што је објавио пре нас, и да је већина вас изашла из оквира покорности Богу напустајући веровање и спровођење Његових заповести? То што сматрате недостатком је у ствари врлина која изискује похвалу, а не покуду.\""
  5:60,"О Посланиче, реци верницима: \"Да ли желите да вас обавестим о томе кога је прече осудити, и ко још више заслужује казну од ових? То су њихови преци, које је Бог удаљио од Своје милости и претворио их је у мајмуне и свиње, и учинио их обожаваоцима идола, а идол је све и свако ко се обожава мимо Бога, а задовољан је тиме. Такви су у још горој позицији на Судњем дану, и још даље од Правог пута.\""
  5:61,"О верници, када вам дођу ти лицемери претварају се пред вама да су верници, иако су сво време неверници, и кад дођу код вас и кад вас напусте. Бог најбоље зна неверство које они крију док испољавају веровање пред вама, и обрачунаће их за то."
  5:62,"О Посланиче, видиш многе Јевреје и лицемере како журе да чине грехе, попут лагања, чињења неправде другима и бесправног узимања туђег иметка. Ружно ли је како поступају!"
  5:63,"Зашто их њихови предводници и учени не одврате од срљања у лаж, лажно сведочење и бесправно једење туђег иметка? Ружно ли поступају њихови предводници који не забрањују зло."
  5:64,"Када Јевреје задеси суша кажу: \"Аллахова рука је стиснута, не даје благодати људима, ускратио нам је оно што је код Њега.\" Стиснуте биле руке њихове од чињења добра, и далеко били од Аллахове милости због овога што говоре! Аллахове обе руке су отворене, даје свако добро, удељује онако како Он хоће, и ускраћује онако како Он хоће, и нико Га не може ни на шта присилити! О Посланиче, оно што ти се објављује ће јеврејима само повећати грешење и порицање, због њихове пакости. Ми смо између разних њихових скупина одредили међусобно непријатељство и мржњу, када год се окупе и спреме да ратују, Бог их растури и уништи њихову снагу. Они ће се непрестано трудити да шире неред на Земљи, попут настојања да науде Исламу и направе му сплетке, а Бог не воли смутљивце."
  5:65,"Да су Јевреји и хришћани поверовали у оно са чим је дошао посланик Мухаммед, и да су се бојали Бога клонећи се греха, избрисали бисмо им грехе које су пре тога починили, ма колико их имало, и на Судњем дану бисмо их увели у вечна рајска уживања."
  5:66,"И да су Јевреји радили по ономе што је у оригиналној Тори, а хришћани по ономе што је у оригиналном Јеванђељу, и да су сви радили по Кур'ану који им је објављен, Бог би им олакшао опскрбу, попут спуштања кише и давања плодова из земље. Међу следбеницима Књиге има људи који су постојани на истини, али већина њих ружно поступа јер су неверници."
  5:67,"О Посланиче, казуј потпуно о ономе што ти Господар објављује, а ако нешто сакријеш онда ниси доставио посланицу од твог Господара. И Божји Посланик, нека је Божији мир и благослов на њега, је у потпуности доставио оно што му је објављено, па ко буде мислио другачије - измислио је лаж на Бога. Бог ће те сачувати од људи па ти неће моћи наудити. Зато је на теби само да доставиш, а Бог неће упутити оне невернике који не желе упуту."
  5:68,"О Посланиче, реци Јеврејима и хришћанима: \"Ви нисте на исправној вери све док не будете радили по оригиналној Тори, и оригиналном Јеванђељу и Кур'ану без којег вам веровање није исправно! Многима од њих ће оно што ти се објављује само повећати охолост, прелажење граница и неверство, због њихове зависти, па се не жалости због њих. Довољни су ти верници који те следе."
  5:69,"Доиста они који верују тј. муслимани, и Јевреји, и сабејци, и хришћани који су веровали пре Мухаммедовог посланства у Аллаха и Судњи дан и чинили добра дела неће страховати од онога што их чека нити ће туговати за овосветским украсима који су их мимоишли."
  5:70,"Ми смо од потомака Израиљевих чврсте завете узели да ће слушати и покоравати се, па су то прекршили и своје прохтеве следили, окрећући се од објава са којима су им долазили посланици, и утерујући неке од њих у лаж, а убијајући друге."
  5:71,"Мислили су да им неће наштетити њихово кршење датих завета и уговора, и њихово утеривање у лаж и убијање веровесника, али се десило супротно ономе што су мислили, па су постали слепи за истину, неспособни да је спознају и крену правим путем, и постали су глуви за прихватање истине. Након тога им је Аллах, из Своје милости, опростио, али су опет многи од њих постали слепи и глуви за истину, а Бог види оно што раде, Њему ништа скривено није, и казниће их за то."
  5:72,"Хришћани који кажу да је Аллах у ствари Исус син Маријин су неверници, јер су божанство приписали неком мимо Аллаха, с тим да им је и сам Исус син Маријин рекао: \"О потомци Израиљеви, обожавајте Аллаха јединог, Он је мој и ваш Господар, а ја и ви смо подједнако Његове слуге.\" А ко Аллаху судруга придружи - Аллах му је заувек забранио Рај, и он ће у Ватри боравити, и нико му мимо Аллаха неће помоћи нити га из патње избавити."
  5:73,"Хришћани који кажу да је Аллах тројица: Отац, Син и Свети дух, су неверници! Аллах је далеко изнад онога што му приписују. Аллах није многобројан, већ је Он један Бог, Који нема судруга. Ако ови који кажу ту грозну ствар не престану са тим - стићи ће их болна патња."
  5:74,"Зашто се не окану те своје тврдње и не покају се Аллаху? Зашто не затраже опроста за многобоштво којег су починили? Аллах прашта ономе ко се покаје, ма који грех да је починио, макар то било неверство, и Аллах је милостив према верницима."
  5:75,"Исус син Маријин је само један од посланика, умреће исто као и сви остали посланици, а његова мајка Марија, мир над њом, је била истинољубива и верница. Они су јели храну, јер су били потребни хране, па како да буду богови а треба им храна? О Посланиче, размисли о томе како им објашњавамо доказе који указују на Божју једноћу и неисправност њиховог претеривања које се огледа у приписивању божанства неком мимо Њега, а они и поред тога поричу ове речи и доказе. Затим размисли о томе како се окрећу од истине и поред јасних доказа Аллахове једноће!"
  5:76,"О Посланиче, реци им аргумент против њих, који поништава њихово обожавање неког мимо Аллаха: \"Зар да обожавате неког ко вам не може корист прибавити, нити од вас штету одстранити? Он је немоћан, а Аллах је узвишен изнад тога, Он све може. Само Он чује све ваше речи, ништа му не промиче. Он зна све што радите, ништа му скривено није и обрачунаће вас за то."
  5:77,"О посланиче, реци хришћанима: \"Немојте прелазити границе слеђења истине које вам је наређено, и немојте претеривати у величању веровесника чије вам је поштовање наређено, па да им припишете божанство, као што сте урадили са Исусом сином Маријиним. Ви сте то урадили следећи ваше заблуделе претходнике који су скренули са правог пута и у заблуду одвели много људи."
  5:78,"Узвишени Аллах је у оригиналним Псалмима које је објавио Давиду и у Јеванђељу којег је објавио Исусу рекао да је удаљио невернике међу потомцима Израиљевим од Своје милости због греха и скрнављења Аллахових заповести."
  5:79,"Нису једни друге одвраћали од греха, већ су грешници јавно грешили јер нико није имао да их осуди. Ружно ли је то како су они поступали када су оставили негодовање и порицање неваљалих дела."
  5:80,"О Посланиче, видиш да многи неверници међу овим Јеврејима воле арапске вишебошце и исказују непријатељство против тебе и верника. Ружно је то њихово пријатељство са вишебошцима, и то је један од узрока Божје срџбе према њима и разлог што ће их казнити вечном ватром."
  5:81,"Када би ови Јевреји истински веровали у Бога и Његовог Посланика, не би вишебошце узели за пријатеље и са њима ратовали против верника, и не би их волели и ка њима тежили поред верника, јер им је забрањено да невернике узимају за присне пријатеље. Међутим, многи од ових Јевреја су напустили покорност и верност Богу, и удаљили су се од верника."
  5:82,"О Посланиче, наћи ћеш да су Јевреји, и обожаваоци кипова и други вишебошци највећи непријатељи верницима муслиманима који те следе и следе Објаву са којом си дошао, због злобе, зависти и охолости. И наћи ћеш да су најближи верницима и ономе са чиме си дошао они који за себе кажу: \"Ми смо хришћани.\" Њихова блискост са верницима је због тога што међу њима има учених и побожних, који су понизни, док охолим људима добро не стиже до срца."
  5:83,"Ови наведени, попут хришћанског краља Неџашије и његових следбеника, имају мека срца, јер плачу из скрушености када чују Кур'ан који ти је објављен након што су спознали да је он истина од Бога, и зато што знају оно са чим је Исус дошао. Они говоре: \"Господару наш, ми верујемо у оно што си објавио Свом посланику Мухаммеду па нас упиши као заједницу Мухаммедову, која ће бити сведок против осталих људи на Судњем дану.\""
  5:84,"Шта нас спречава да верујемо у Аллаха и истину коју је објавио, а са којом је дошао Мухаммед, нека је Божији мир и благослов над њим? Ми се надамо да у Рај уђемо заједно са веровесницима и њиховим следбеницима који су Богу покорни и који се боје Његове казне."
  5:85,"Па их је Аллах наградио за њихово веровање и прихватање истине настанивши их у рајске перивоје испод чијих двораца и стабала реке теку, у којима ће вечно да бораве. То је награда онима који су безусловно следили истину."
  5:86,"А они који не верују у Аллаха и Његовог Посланика, и који Аллахове речи и доказе које је Он објавио Мухаммеду, нека је Аллахов мир и благослов над њим, утерују у лаж - вечно ће боравити у распламсалој Ватри и из ње никада неће изаћи."
  5:87,"О ви који верујете, немојте себи забрањеним чинити дозвољене ужитке у храни, пићу, одећи, браку и сл., желећи тиме аскетизам и побожност, и немојте прелазити границе онога што вам је Узвишени Бог забранио, јер Бог не воли оне који прелазе Његове границе."
  5:88,"И једите дозвољену опскрбу коју вам је Аллах даровао, и чувајте се забрањеног попут оног што је отето или одвратно. И бојте се Аллаха чинећи оно што је наредио и клонећи се онога што је забранио. Ваше веровање у Њега треба код вас пробудити богобојазност."
  5:89,"О верници, Аллах вас неће обрачунавати за ненамерне заклетве, већ за намерне заклетве, у којима сте срцима циљали то што сте се заклели па сте исто прекршили. Грех за прекршене заклетве које сте наумили и изговорили побрисаће искуп, а то је једна од три ствари, по избору: храњење десет сиромаха обичном храном којом се хране становници вашег места, сваком сиромаху око 1,5 килограм у храни или да их обучете оним што се по вашем обичају носи од одеће, или да роба верника ослободите ропства. Ако онај ко чини искуп не нађе ништа од ово троје, онда ће постити три дана. О верници, то је искуп за прекршене заклетве, када се Аллахом закунете па то прекршите, и чувајте ваше заклетве, немојте се Аллахом криво заклињати, и немојте се пуно заклињати, и немојте заклетве кршити осим ако је у томе веће добро. Ако је веће добро у томе да неку заклетву прекршите, онда учините оно што је добро и искупите се за прекршену заклетву, као што је Аллах појаснио. Аллах вам објашњава Своје прописе везане за дозвољено и забрањено да бисте Му били захвални на ономе чему вас је подучио, а што не бисте знали да вас Он није подучио."
  5:90,"О ви који верујете, све што опија разум, и коцкање, и кипови код којег су многобошци клали своје жртвене животиње величајући и обожавајући те кипове, и стрелице којима су прорицали судбину - све то је грех и ђавољево дело које вам је ђаво украсио, па га се клоните како бисте постигли племенит и успешан живот на овом свету и вечни Рај на Будућем."
  5:91,"Ђаво жели да кроз улепшавање алкохола и коцке убаци непријатељство и мржњу између људи, и да их одврати од сећања на Бога и од молитве, па да ли ћете да се оканете тих зала, о верници? То вам је, без сумње, боље."
  5:92,"И покоравајте се Богу и посланику Мухамеду, нека су Божији благослов и мир над њим, примењујући наређено и клонећи се забрањеног, и чувајте се супротстављања и непокорности. Ако се окренете од тога, знајте да је обавеза Нашег Посланика само да достави оно што му је наређено, што је он и учинио, па ако кренете правим путем - за ваше је добро, а ако чините зло - на вашу је штету."
  5:93,"Они који верују у Аллаха и чине добра дела како би Му се приближили немају грех за конзумирање алкохола пре него што је забрањен, уколико су се клонили онога што јесте било забрањено, бојећи се Аллахове срџбе, и чинили добра дела, и повећавали су своју свест о Аллаху све док Га нису почели обожавати као да Га виде. Аллах воли оне који Га обожавају као да Га виде, због њихове сталне свести о Њему. Та свест води верника да перфектно чини добра дела."
  5:94,"О ви који верујете, Аллах ће вас искушати копненим животињама које иначе ловите тако што ће их довести близу вас док сте у обредима ходочашћа а када вам је забрањено да ловите, толико близу да ћете моћи младунчад голим рукама да дохватите а одраслу дивљач ћете моћи копљима да уловите - како би се разликовали они који Га се истински боје указујући на њихова видљива дела за која ће питани бити. Такви ће се суздржати од лова бојећи се Свог Створитеља Који све зна, а ко пређе границу и улови док је у одећи великог ходочашћа или у одећи малог ходочашћа - биће болно кажњен на Судњем дану."
  5:95,"О ви који верујете, не ловите копнене животиње док сте у одећи ходочашћа, а ко то намерно уради - искуп му је да у храму закоље домаћу животињу - камилу, краву, овцу или козу - која је слична тој уловљеној животињи. Одређивање која је од наведених домаћих животиња слична уловљеној учиниће двојица праведних муслимана. Када они одреде одговарајућу животињу, са њоме се чини исто што и са ходочасничким курбаном - шаље се у меккански храм, где се коље а месо дели сиромашнима, или ће платити храну за сиромахе мекканског храма у вредности те одговарајуће домаће животиње, сваком сиромаху пола са'а (око 1.5 кг), или ће постити онолико дана колико би нахранио сиромаха. Све то је прописано како би осетио последице тога што је ловио, онда када му је то било забрањено. Аллах је опростио ловљење у обредима ходочашћа онима који су то чинили пре него што је забрањено, а ко то поново учини након забране - Аллах ће га казнити, а Бог је Јак и Моћан, може казнити онога ко Му греши и нико Га у томе не може спречити."
  5:96,"Аллах вам је дозволио да ловите морске животиње, и да једете оно што море избаци, било мртво или живо, и да се тиме користите и опскрбите били путници или код куће, а забранио вам је да ловите копнене животиње док сте у обредима ходочашћа хаџа или умре. И бојте се Аллаха спроводећи оно што вам је наредио и клонећи се онога што вам је забранио, јер Њему једином ћете се вратити на Судњем дану, и Он ће вас наградити или казнити за ваша дела."
  5:97,"Аллах је Ка'бу, свети храм, учинио људима темељом верских користи, попут молитве, великог ходочашћа и малог ходочашћа, али и темељом овосветских користи јер је у мекканском храму сигурност, и ту долазе плодови свега. И учинио је свете месеце - зул-ка'де, зул-хиџџе, мухаррем и реџеб - сигурним, у њима их други не нападају. И Аллах је учинио животиње жртвенице, означене и неозначене, које су вођени да се принесу у мекканском храму, сигурношћу за њихове власнике од узнемиравања. Аллах вам је дао те благодати како бисте знали да Аллах зна све што је на небесима и на Земљи, да је апсолутно свезнајући. Ти Његови прописи, у којима су користи за вас и одагнавање штета од вас, доказ су да Он зна оно што је добро за Његове вернике."
  5:98,"О људи, знајте да Узвишени Бог жестоко кажњава онога ко је према Њему непокоран, и да прашта ономе ко се покаје и милостив је према њему."
  5:99,"На Посланику је сам да достави оно што му је Бог наредио, и није његово да упућује људска срца, јер то је само у Божјој руци. Бог зна оно што испољавате и оно што кријете, било да се ради о упути или заблуди, и обрачунаће вас за то."
  5:100,"О Посланиче, реци: \"Не може се изједначити зло са добрим, макар те запањило мноштво зла. Његово мноштво не указује на његову вредност. О разумом обдарени, бојте се Аллаха остављајућу зло и чинећи добро како бисте Рај постигли."
  5:101,"О ви који верујете, не питајте Посланика оно за чим немате потребе и што вам не помаже у погледу приврежености вери! Ако вам открије оно што сте питали, задесиће вас непријатност због потешкоће коју тај одговор носи са собом, а ако будете питали док се објављује Кур'ан, биће вам одговорено, а то је Богу лако. Бог је опростио неке ствари које је Кур'ан прећутао, па немојте питати о њима. Ако будете питали, биће вам објављена додатна обавеза у виду прописа тога што сте питали."
  5:102,"Пре вас су неки људи питали таква питања, па када им је због тог питања стављено у обавезу оно о чему су питали - нису поступали по томе, и због тога су постали неверници."
  5:103,"Аллах је дозвољеном учинио стоку, за разлику од вишебожаца који су у име њихових кипова себи забранили следеће врсте стоке: 1. бехиру: камилу којој пресечу уши након што роди одређени број младунчади, 2. са'ибу: камилу коју посвећују киповима и не дирају је када достигне одређени број година, 3. весилу: камилу која роди женску младунчад једно за другим, 4. хама: дромедра када се његовим плодом роди одређени број камила. Вишебожачки неверници су лажно тврдили да је Бог забранио ове споменуте врсте животиња, а већина неверника не разликује истину од заблуде и забрањено од дозвољеног."
  5:104,"Када се овим људима, који лажу на Бога измишљајући забрану одређених врста стоке, каже: \"Дођите Кур'ану којег је Бог објавио и пракси Божјег Посланика да сазнате шта је дозвољено а шта је забрањено.\" Они одговарају: \"Довољно нам је оно на чему смо затекли наше претке, довољна су нам веровања, речи и дела која смо од њих наследили.\" А како да им то буде довољно кад њихови преци ништа нису знали, и нису на истини били? Њих следи само онај ко је већи незналица од њих самих и у већој заблуди, тако да су они заблуделе незналице."
  5:105,"О ви који верујете, брините се о себи и себе поправљајте, неће вам наштетити онај ко је залутао и није вам се одазвао ако ви будете на правом путу. У вашу упуту спада и ваше позивање на добро и одвраћање од зла. Аллаху једином ћете се вратити на Судњем дану, па ће вас обавестити о ономе што сте радили на овом свету, и обрачунаће вас за то."
  5:106,"О ви који верујете, када се неком од вас приближи смрт и види знакове који на то упућују, нека позове двојицу праведних муслимана, или немуслимана ако нема муслимана, или ако сте на путу, да буду сведоци његове опоруке. Ако сумњате у њихово сведочанство, онда након једне од молитве их зауставите и затражите од њих да се закуну Аллахом да своје сведочанство неће да мењају ни по коју цену, нити ће да га сакрију, и да су - ако то ураде - прави грешници."
  5:107,"Уколико након заклињања постане јасно да су слагали у заклетви или сведочанству и изневерили, нека двојица најближих људи умрлом опоручитељу уместо њих посведоче оно што је истина, нека се Аллахом закуну: \"Наше сведочење да су ова двојица слагала и изневерила је прече од њиховог сведочења да су рекли истину и испунили поверење, и не кунемо се лажно. Ако се кунемо лажно, онда смо истински неправедници који прелазе Божје границе.\""
  5:108,"Ово споменуто заклињање два сведока након молитве када постоји сумња у њихово сведочење, затим евентуално одбијање њиховог сведочења, изискује већу шансу да њих двојица сведоче исправно, како је прописано, и да се боје да - ако изневере - сведочење буде враћено наследницима опоручитеља након њиховог лажног сведочења, па да тиме буду разоткривени у својој проневери. И бојте се Аллаха остављањем лажи и проневере у сведочењу и заклетви, и слушајте оно што вам се наређује покоравајући се Аллаху, јер Аллах неће упутити оне који излазе из оквира покорности Њему."
  5:109,"О људи, сетите се Судњег дана када ће Аллах окупити све посланике и рећи им: \"Шта су вам одговорили ваши народи којима сте послани?\" Па ће рећи: \"Одговор Аллаху препуштамо. Ми немамо знања, сво знање припада Теби, Господару наш, и само Ти знаш оно што је скривено и недокучиво.\""
  5:110,"И спомени када је Аллах рекао Исусу, мир над њим: \"О Исусе, сине Маријин, сети се Моје благодати према теби када сам те створио без оца, и сети се Моје благодати према твојој мајци Марији, мир над њом, када сам је одабрао над женама њеног времена. И сети се Моје благодати према теби када сам те помогао анђелом Гаврилом, па си се обратио људима док си дојенче био, позивајући их Аллаху, и обраћао си им се у свом зрелом добу када сам те учинио послаником људима. Од Мојих благодати према Теби је и то што сам те научио да пишеш, и подучио сам те оригиналној Тори која је објављена Мојсију, мир над њим, и Јеванђељу који је објављен теби, и подучио сам те тајнама, користима и мудростима Мог закона. Од Мојих благодати према теби је и то што си могао направити од иловаче нешто попут птице, а затим дунути у њу и она постане права птица, и то што си од слепила могао излечити оног ко је од рођења слеп, и што си губавца од губе лечио тако да има здраву кожу, и што си оживљавао мртвога тако што би Аллаху молио да их оживи па би их Он оживео. Све то је било Мојом дозволом. И од Мојих благодати према теби је то што сам те заштитио од Израиљћана након што су хтели да те убију, када си им дошао са јасним чудима, у које они нису хтели да верују и рекли су: \"Ово са чиме нам је дошао Исус је очита чаролија.\""
  5:111,"И спомени Моје благодати према теби, када сам ти обезбедио помагаче тиме што сам твоје ученике надахнуо да верују у Мене и твоје посланство, чему су се одазвали и рекли: \"Верујемо и Ти посведочи, Господару наш, да смо ми муслимани, Богу покорни.\""
  5:112,"И сети се када су твоји ученици рекли: \"Да ли нам твој Господар може спустити трпезу са неба ако Га будеш замолио?\" Па им Исус, мир над њим, рече да се боје Аллаха Узвишеног, и да се окану тога, јер је у томе можда искушење за њих, и рече им: \"Ослоните се на свога Господара у тражењу опскрбе, ако сте верници.\""
  5:113,"Ученици Исусови рекоше Исусу: \"Желимо да једемо са те трпезе, и да нам се срца смире спознавши савршенство Аллахове моћи и да си доиста Његов посланик, и да категорички знамо да си нам донео истину од Аллаха, и да будемо сведоци за оне који нису присутни.\""
  5:114,"Исус, мир над њим,је урадио оно што су тражили и замолио је Бога: \"Господару наш, спусти нам трпезу са храном да славимо дан њеног спуштања из захвалности према Теби, и да нам буде знак и доказ Твоје једноће и истинитост онога са чим сам послат, и опскрби нас оним што ће нам помоћи да Те обожавамо. Господару наш, Ти си најбољи опскрбитељ.\""
  5:115,"Аллах услиши Исусову молитву и рече: \"Спустићу трпезу коју сте тражили, а ко након тога не буде веровао - нека не кори осим себе - казнићу га тако жестоком казном каквом никог никада нисам казнио, јер је очима видео запањујући доказ па је из ината узневеровао.\" И Аллах је испунио оно што им је обећао и спустио им трпезу."
  5:116,"И спомени да ће Аллах на Судњем дану рећи Исусу сину Маријином, мир над њим: \"О Исусе сине Маријин, да ли си ти рекао људима: 'Обожавајте мене и моју мајку поред Аллаха?' Па ће рећи, величајући свог Господара: 'Мени не доликује и немам право да им кажем ишта осим истине, а ако хипотетички претпоставимо да сам им то рекао - Ти би то знао, јер Теби ништа није скривено. Ти знаш оно што ја кријем у себи, а ја не знам оно што Ти кријеш, и само Ти знаш све недокучиво, све скривено и видљиво."
  5:117,"Исус рече свом Господару: \"Људима сам рекао само оно што си ми наредио - да само Тебе обожавају, и био сам сведок онога што говоре док сам био међу њима, а након што си ме живог уздигао на небо - Ти си једини надзирао шта раде, и Ти си свему сведок, ништа Ти скривено није и знаш све што сам им рекао и шта су они мени рекли.\""
  5:118,"\"Господару мој, ако их казниш - па они су Твоја створења, радиш са њима шта хоћеш, а ако им опростиш - нико Те у томе не може спречити. Ти си Силни са којим се нико не може надвладавати, и Ти си Мудри у Свом уређивању свих створења.\""
  5:119,"Узвишени Аллах рече Исусу, мир над њим: \"Ово је дан у којем ће користити искреност онима који су били искрени у намерама, речима и делима. Њима припадају рајски перивоји испод чијих двораца и стабала теку реке, у којима ће вечно боравити, смрт их неће задесити. Аллах је њима задовољан и никада се на њих неће наљутити, и они су задовољни вечним ужитком којег су постигли, и задовољни су својим Господаром. Та награда и то задовољство представљају величанствену победу којој нема сличне.\""
  5:120,"Само Аллаху припадају небеса и Земља; Он их је створио и Он их уређује. Све што је на њима - Његова су створења, и Он је над свиме моћан, ништа Му није тешко."
  6:1,"Захвала Богу је описивање Бога апсолутним савршенством и похвала Њега узвишеним својствима, уз исказивање љубави према Њему. Тај опис припада Богу, Који је створио небеса и Земљу без претходног примера, и Који је створио ноћ и дан те учинио да се смењују; ноћ је створио мрачном, а дан светлим. Поред свега тога, неверници поред Њега у лажна божанства верују."
  6:2,"О људи, Аллах Узвишени вас је створио од иловаче онда када је створио вашег оца Адама, мир над њим, а затим је одредио период вашег боравка у животу на овом свету и поставио је други рок, који је само Њему познат, када ће вас проживети на Судњем дану. И поред свега тога ви и даље сумњате у Његову моћ да вас проживи!"
  6:3,"Узвишени Аллах је једини Који заслужује да буде обожаван и на небесима и на Земљи, Њему ништа није скривено и Он зна ваше скривене намере, ваш говор и дела, и зна оно што испољавате; за све то ће да вас обрачуна."
  6:4,"Који год доказ да донесеш вишебошцима од твог Господара - они се од њега окрећу не марећи! Дошли су им јасни докази који указују на Аллахову једноћу и на истинитост Његових посланика, али се они од свега тога немарно окрећу."
  6:5,"Иако су се окренули од тих јасних доказа, они су се окренули и од нечега што је још јасније - порекли су Кур'ан са којим је дошао Мухаммед, нека је Божји мир и благослов над њим, од свог Господара! Када виде казну на Судњем дану схватиће да је истина оно са чиме су се исмејавали."
  6:6,"Зар ови неверници не знају Аллахов закон кажњавања неправедних народа? Аллах је пре њих уништио многе народе којима је дао већу снагу и дужи живот на Земљи него овим неверницима; дао им је плодоносну кишу и реке које теку испод њихових домова, али су они грешили према Аллаху - па их је уништио због тога, а након њих је друге народе створио."
  6:7,"О Посланиче, када бисмо ти спустили књигу написану у виду листова, и они то својим очима видели и својим рукама је додирнули како би се уверили да је стварна - не би поверовали у њу из пркоса и намерног порицања, и рекли би: \"Ово са чиме си нам дошао је јасна чаролија, и ми у то нећемо веровати.\""
  6:8,"Ови неверници кажу: \"Када би поред Мухамеда Аллах послао и анђела да прича са нама и посведочи да је он посланик, ми бисмо поверовали.\" Међутим, када бисмо спустили анђела онако како траже - уништили бисмо их ако не поверују, и не би им било дато времена да се покају."
  6:9,"Да смо им послали анђела Ми бисмо га учинили у људском облику како би могли да га чују и да уче од њега, јер то не би могли ако би анђео био у свом стварном лику. А ако бисмо га послали у људском лику опет им не би било јасно."
  6:10,"Ако се ови буду исмејавали тобом тражећи да им доведеш анђела - и претходни народи су се исмејавали са својим посланицима, па их је задесила казна коју су порицали и са којом су се исмејавали када би њоме били заплашивани."
  6:11,"О Посланиче, реци овим порицатељима који се исмејавају: \"Путујте по Земљи и размислите како су скончали порицатељи претходних посланика. Задесила их је Аллахова казна након што су били јаки и моћни.\""
  6:12,"О Посланиче, реци им: \"Коме припадају небеса и Земља и све што је на њима?\" Реци: \"Све то припада Аллаху, а он је Себи прописао милост, из Своје доброте према Његовим робовима, па не жури да их казни. Ако се не покају, Он ће их све окупити на Судњем дану у који нема сумње, и то су они који су пропали због неверства у Аллаха, који не желе да верују како би се спасили од пропасти."
  6:13,"Само Аллаху припада све што је у ноћи и дану, и Он чује оно што говорите и зна оно што радите, и Он ће вас обрачунати за то."
  6:14,"О Посланиче, реци вишебошцима који поред Аллаха обожавају неко друго божанство, било да су то кипови, анђели, посланици, свеци или неко мимо њих: \"Зар је прихватљиво да поред Аллаха узмем другог помагача и од њега тражим заштиту и помоћ? Он је створио небеса и Земљу не угледајући се на нешто друго, нико Га у томе није предухитрио, Он опскрбљује кога Он хоће, а нико Њега не опскрбљује, јер је Он апсолутно независтан од Својих створења, док су они зависни о Њему.\" Реци им Посланиче: \"Мени је наредио мој Узвишени Господар да будем први ко ће се Њему покорити од овог народа и најпречи у томе, и забранио ми је да Му друге у обожавању придружујем!\""
  6:15,"О Посланиче, реци: \"Ја се бојим да, ако згрешим према Аллаху чинећи многобоштво или неко друго зло, или остављајући веровање или неко друго добро, Он ће ме жестоко казнити на Судњем дану.\""
  6:16,"Кога Аллах на Судњем дану удаљи од те казне - такав је добио Аллахову милост, и тај његов успех је јасна победа којој ниједна друга победа није слична."
  6:17,"О човече, ако те од Аллаха задеси искушење - нико га мимо Њега отклонити не може, а ако те од Њега задеси какво добро - нико ти то одузети не може без Његове воље. Он је над свим моћан, ништа му није тешко."
  6:18,"Он влада Својим робовима и они су Њему потчињени. Он је узвишен изнад Својих робова са сваког аспекта, онако како Њему доликује. Он је мудар у Свом стварању, управљању и одредбама. О свему је обавештен и ништа Му скривено није."
  6:19,"О Посланиче, реци вишебошцима који те угоне у лаж: \"Чије је највеће и највеличанственије сведочанство да истину говорим?\" Реци: \"Божје! И Бог је најузвишенији и највеличанственији сведок да говорим истину, и Он је сведок између мене и вас. Он зна оно са чиме сам вам дошао и шта ћете ми одговорити. Бог ми је објавио овај Кур'ан да вас њиме упозорим и да упозорим сваког човека и џина (духа) до којег Кур'ан допре. О вишебошци, ви верујете да поред Аллаха има других божанстава! Реци, им о Посланиче: Ја нећу сведочити оно што сте ви потврдили, јер је то ништавно. Аллах је Бог једини, који судруга нема, а ја немам ништа са онима које у обожавању Њему придружујете."
  6:20,"Јевреји којима смо дали Тору и хришћани којима смо дали Јеванђеље савршено су спознали посланика Мухаммеда, нека је Божји мир и благослов над њим, као што знају да разликују своје синове од туђих синова. Они су пропали јер ће због своје пакости и свог неверства ући у Ватру."
  6:21,"Нико није неправеднији од онога ко Богу приписује судруга, па уз Бога друге обожава, или пориче Његове речи и доказе које је објавио Свом Посланику! Такви неправедници никада неће успети, осим ако се покају."
  6:22,"И спомени Судњи дан у коме ћемо их све окупити, и када нико неће моћи умаћи, па ћемо рећи онима који су друге поред Бога обожавали: \"Где су они за које сте лагали да су божанства, а које сте поред Бога обожавали?\""
  6:23,"Њихов једини изговор, након овог питања, биће да се одрекну својих божанстава и лажно посведоче: \"Аллаху, Господару наш, ми на Земљи нисмо друге обожавали, већ смо у Тебе Јединог веровали.\""
  6:24,"О Посланиче, погледај како лажу себе негирајући да су многобоштво чинили, а нестала су и на цедилу су их оставила њихова божанства која су измислили на овом свету."
  6:25,"О Посланиче, неки вишебошци те слушају када учиш Кур'ан, али се нису окористили оним што су слушали јер смо учинили да на њиховим срцима буду прекривачи како не би схватили Кур'ан, због њиховог пркоса, неправде и окретања од истине, као што смо учинили да њихове уши буду зачепљене на оно што им користи. Колико год јасних доказа видели неће веровати у њих, чак теби долазе да се о истини расправљају користећи своје лажи и говоре: \"Оно са чим си дошао је само преузето из књига претходних народа.\""
  6:26,"Они људе одвраћају од веровања у Ислам, а и сами беже од тога, не дозвољавајући ником да се окористи упутом као што се ни они нису окористили. Они тиме само себе уништавају, и не знају да је то велика пропаст за њих."
  6:27,"О Посланиче, када би видео како они на Судњем дану бивају изложени ватри, па очајнички говоре: \"Камо среће да се вратимо на пролазни свет и да не поричемо доказе Господара нашег и да будемо верници.\" Тада би видео у каквом чудном стању се налазе."
  6:28,"Није тачно то што кажу, да би поверовали када би били враћени на пролазни свет, већ сада им је постало очито оно што су скривали говорећи: \"Тако нам Аллаха нисмо многобоштво чинили.\" Јер су против њих посведочили и њихови удови. А када би се вратили на пролазни свет опет би се вратили неверству и многобоштву, и лажу када се заклињу да би били верници ако би им се поново пружила прилика."
  6:29,"Ови вишебошци говоре: \"Нема другог живота мимо овосветског у којем тренутно живимо, и нећемо бити проживљени ради полагања рачуна Богу.\""
  6:30,"А када би видео, о Посланиче, када буду заустављени порицатељи проживљења испред свог Господара - видео би чудо, и видео би у колико лошем стању се налазе, када им Бог буде казао: \"Зар ово није оно проживљење које сте порицали, зар ово није истина у коју нема сумње?\" Они ће рећи: \"Кунемо се Господаром нашим Који нас је створио да је проживљење истина!\" Тада ће им Узвишени Бог рећи: \"Окусите казну због вашег неверовања у овај дан, јер сте га порицали на пролазном свету!\""
  6:31,"Пропали су они који поричу проживљење на Судњем дану и немогућим сматрају стајање пред Аллахом. Када им изненада дође Судњи дан жестоко ће се кајати и говорити: \"О жалости наше због пропуста које смо начинили према Аллаху, због нашег неверства и неприпремања за Судњи дан!\" То ће говорити носећи своја лоша дела на леђима! Ружно ли је оно што ће носити!"
  6:32,"Овосветски живот за који се вежете и којем сте предани је само игра и обмана осим за онога ко ради оно чиме ће стећи Божју љубав; а Будући свет је бољи за богобојазне, оне који спроводе Божје заповести: верују и чине добра дела, и клоне се онога што им је забранио: грешења и многобоштва, па зар нећете схватити, о вишебошци?! Зар нећете схватити па да поверујете и чините добра дела?!"
  6:33,"О Посланиче, Ми знамо да те растужује то што те вишебошци угоне у лаж, али знај да они у себи не мисле да лажеш већ знају да говориш истину и да си поверљив, али су они неправедници који испољавају порицање Божјих доказа, док су у себи уверени да је то што говориш истина."
  6:34,"И немој мислити да је ово порицање везано само за оно са чиме си ти дошао, већ су и претходни посланици утеривани у лаж и њихови су их народи узнемиравали и мучили, али су они и поред тога били стрпљиви у позивању и борби на Божјем путу све док им није дошла победа од Бога. Нико не може да промени победу коју је Бог записао и Својим посланицима обећао. О Посланиче, дошле су ти вести о претходним посланицима и ономе што су доживљавали од својих народа, као и о победи коју им је Бог подарио против њихових непријатеља које је уништио."
  6:35,"О Посланиче, ако ти је тешко њихово порицање и окретање од истине са којом си дошао, ти - ако можеш - потражи какав отвор у Земљи или какве лестве за небо, па им донеси други знак мимо онога којег смо ти дали. А да Аллах хоће - све би их окупио на упути са којом си дошао, али Он то није одредио из Своје величанствене мудрости, па немој бити од оних који то не знају, и немој патити ако они неће да верују."
  6:36,"Једино ће ти се одазвати и истину прихватити они који слушају и разумеју оно што говориш, док су они који неће да верују мртви, јер су им срца мртва. Бог ће умрле проживети на Судњем дану и онда ће се Њему Једином вратити како би их обрачунао за оно што су радили."
  6:37,"Вишебошци се инате и намерно не желе да буду верници па зато говоре: \"Што Мухаммеду није спуштено чудо које би било доказ од његовог Господара да говори истину?\" Реци, о Посланиче: \"Бог може да спусти чудо које желите, али већина ових вишебожаца који то траже не знају да такве ствари бивају сходно Божјој мудрости, а не сходно њиховим прохтевима, а ако би спустио чудо па они и поред тога не поверују - казнио би их.\""
  6:38,"Свака животиња која се креће по Земљи и свака птица која лети на небу су створења попут вас, о људи, и њих смо створили и опскрбили као и вас. У Плочи помно чуваној смо све записали, не изостављајући ништа, и о свима њима Аллах све зна. Затим ће се свом Господару Једином вратити на Судњем дану, када ће бити окупљени да се међу њима пресуди и да свако добије оно што је заслужио."
  6:39,"А они који Наше речи и доказе поричу су попут глувих који не чују, и попут немих који не говоре, и још су у тминама у којим не виде, па како да буду упућени? Кога Узвишени Бог жели у заблуди да остави - Он то и уради, а кога Он жели да упути - Он то и уради, па га води правим путем са којег не скреће."
  6:40,"О Посланиче, реци овим вишебошцима: \"Обавестите ме, ако би вам дошла Божја казна или Судњи дан чији долазак вам је обећан, да ли ћете тада тражити од неког мимо Бога да од вас отклони несреће и тешкоће које су вас задесиле, ако сте искрени у тврдњи да ваша божанства прибављају корист и отклањају штету?\""
  6:41,"Истина је да ћете тада само Бога дозивати и молити, Оног Који вас је створио, па ће Он отклонити тешкоћу која вас је задесила, и отклониће штету од вас, а Он то може, док ћете ваша божанства која Му придружујете оставити, утолико јер знате да она не користе а нити штету чине."
  6:42,"О Посланиче, Ми смо народима пре тебе слали посланике па су их они у лаж утераливали и окренули се од онога са чиме су ти посланици дошли, а затим смо их разним тешкоћама казнили попут сиромаштва и болести како би се Господару своме покорили."
  6:43,"А да су се они, када им је искушење од Бога дошло, Богу покорили и предали, Он би им отклонио искушење и смиловао би им се, али нису то урадили, већ су њихова срца окорела и поуку нису примали. Ђаво им је улепшао оно што раде, њихово неверство и грешење, па су устрајали на томе."
  6:44,"Након што нису узели поуку из оног чиме су били опомињани, попут сиромаштва и болести, и нису спроводили Божје заповести, постепено смо их у пропаст одводили отварајући им врата опскрбе и дајући им богатство након сиромаштва, и здравље након болести. Пошто су се узохолили и постали задивљени оним што им је дато, изненада им је дошла Божја казна - и тада би остали збуњени и изгубили би сваку наду у оно што су прижљкивали."
  6:45,"И последњи неверник би био искорењен, и тако би Бог казнио народ невернички, а помогао Своје посланике; и сва захвала и похвала припада Богу једином, Господару свих светова, за уништавање Његових непријатеља и помагање Његових верника."
  6:46,"О Посланиче, реци тим вишебошцима: \"Обавестите ме какво божанство ће вам вратити слух, вид, и здраво срце, ако вас Бог учини глувим, слепим и запечаћених срца па да ништа не можете да разумете?\" Посланиче, размисли о томе како им објашњавамо Наше доказе и разноврсне им аргументе наводимо, а они се од свега тога окрећу!"
  6:47,"О Посланиче, реци им: \"Обавестите ме, ако вам дође Божја казна изненада, без да осетите, или вам дође очевидно, зар ће задесити осим оне који су неправедни били јер нису веровали и посланике своје у лаж утеривали?\""
  6:48,"Ми наше посланике шаљемо само да би верницима радосне вести о вечној срећи која неће престати донели, и да би невернике и грешнике на Нашу жестоку казну упозорили; па ко буде у посланике веровао и добра дела чинио - такав се неће бојати онога што га у будућности чека, нити ће туговати за овосветским ужицима који су га у прошлости мимоишли."
  6:49,"А оне који поричу Наше речи и доказе задесиће патња због тога што Богу нису били покорни."
  6:50,"О Посланиче, реци тим вишебошцима: \"Не кажем вам да су код мене Божје ризнице, па да радим са њима шта хоћу, нити вам кажем да знам недокучиво и непознато осим оно што ми да Бог да знам путем Објаве, и не кажем вам да сам анђео! Ја сам само посланик од Бога, следим само оно што ми се објављује, и не присвајам оно што није моје.\" Реци им: \"Да ли је исти неверник који је слеп за истину и верник који види истину и у њу верује? Зар нећете размислити вашим главама, о вишебошци, о знаковима и доказима око вас?\""
  6:51,"О Посланиче, опомени овим Кур'аном оне који се боје да ће пред Господара свога окупљени бити на Судњем дану, када им мимо Њега нико корист неће моћи прибавити, нити ће бити заговорника који ће од њих штету отклонити, како би се због те опомене Бога побојали, примењујући оно што је наредио и клонећи се онога што је забранио. Такви се истински окоришћавају Кур'аном."
  6:52,"О Посланиче, немој из твог друштва да удаљаваш сиромашне муслимане који искрено и стално Бога обожавају, и ујутру и увече! Немој да их тераш како би приволео главешине вишебожаца! Ти нећеш одговарати за ове сиромахе, већ ће их Аллах обрачунати, нити ће они за тебе одговарати. Ако би их отерао са свог места окупљања - прешао би Аллахове границе."
  6:53,"Тако смо једне другима искушали учинивши их различитим у уделу на овом свету, како би богати неверници рекли сиромашним верницима: \"Зар да овим сиромасима Аллах подари упуту мимо нас? Да је у том веровању какво добро не би нас они у њему претекли, јер ми смо они који претичу у богатству и друштвеном сталежу.\" Зар Аллах не познаје боље оне који су Му захвални на благодатима, па их зато упути у веровање? И зар Аллах не зна боље незахвалне па да их остави у неверству и без упуте? Свакако! Аллах боље зна!"
  6:54,"О Посланиче, када ти дођу они који верују у Наше доказе који указују истинитост онога са чим си дошао, назови им поздрав мира, из почасти према њима, и обрадуј их Аллаховом пространом милошћу. Аллах је Себи обавезао милост, из Његове неизмерне доброте, па ко од вас учини грех из незнања или лакомислености, а затим се покаје и поправи и ради добра дела - Аллах ће му опростити, јер Он прашта покајницима и милостив је према њима."
  6:55,"Тако ти објашњавамо Наше доказе против следбеника заблуде, како би био јасан пут и метод преступника, да би сте га се клонили."
  6:56,"О Посланиче, реци: \"Мени је Бог забранио да обожавам оне које ви поред Њега обожавате. Нећу да следим прохтеве ваше обожавајући неког мимо Њега, јер ако бих следио прохтеве ваше - скренуо бих са пута истине. Тако је са сваким ко следи прохтеве и чини нешто што Бог није прописао.\""
  6:57,"О Посланиче, реци тим вишебошцима: \"Ја имам јасни доказ од мог Господара, и не следим страсти, а ви поричете овај доказ. Ја вам не могу убрзати казну, нити вам својевољно могу доћи са чудима која тражите. Све то је у Божјим рукама, сва власт припада само Богу, Он говори истину и по њој суди и влада, и Он најбоље раздваја између оног ко говори истину и оног ко говори лаж.\""
  6:58,"О Посланиче, реци им: \"Да је у мојој моћи убрзање казне коју изазивате, убрзао бих је, и тиме би било пресуђено између мене и вас, а Аллах најбоље познаје неправеднике, и зна колико треба да им да времена и када треба да их казни.\""
  6:59,"Само Бог поседује ризнице недокучивог, и Он зна сва створења на копну, без обзира на то радило се о животињама, биљкама или предметима, као што зна сва створења у мору, без обзира на то радило се о животињама или биљу. Сваки лист који падне, било где, и свако зрно које је скривено у земљи, и све што је влажно или суво, записано је у јасној Књизи, Плочи помно чуваној."
  6:60,"Само Аллах привремено узима ваше душе када заспете, и Он зна оно што сте радили током дана док сте били активни, а затим ће вас оживети након што вам је душе узео кроз сан, како бисте устали и чинили дела све док вам не дође одређени смртни тренутак. Затим ћете се Њему Једином вратити, бивајући проживљени на Судњем дану, а затим ће вас Он обавестити о ономе што сте радили у пролазном животу, и обрачунаће вас за то."
  6:61,"Он је узвишен изнад Својих слугу са сваког аспекта онако како Њему доликује, Он управља њима, и шаље вам - о људи - племените анђеле који записују ваша дела све док не умрете, када ће вам анђео смрти и његови помоћници узети душе, и они савршено обављају оно што им је наређено."
  6:62,"Затим ће сви они којима је узета душа бити враћени Аллаху, истинском владару, да их обрачуна за оно што су радили. Њему припада суд, и Његова се пресуда спроводи, Његов суд је праведан, и Он вас и ваша дела најбрже побројава."
  6:63,"О Посланиче, реци тим вишебошцима: \"Ко ће вас спасити опасности у коју упадате док путујете морем и копном? Њега јединог дозивате, понизно, јавно и тајно, говорећи: 'Ако нас наш Господар спаси из ове опасности бићемо Му истински захвални на благодатима које нам је дао, и нећемо другог обожавати.'\""
  6:64,"Реци им: \"Аллах вас избавља из тих опасности и чува од сваке невоље, а затим Му друге придружујете када се у благостању нађете! Која је неправда већа од овога што радите?\""
  6:65,"Реци им, о Посланиче: \"Узвишени Бог може да вам пошаље казну која би вам дошла изнад, попут камења, муња и поплаве, или испод вас, попут земљотреса и утеривања у земљу, или да вам срца разједини па да свако следи своје прохтеве након чега би ратовали једни против других.\" Размисли, Посланиче, о томе како им наводимо и објашњавамо разне врсте доказа како би схватили да си дошао са истином и да су они на заблуди."
  6:66,"Твој народ у лаж утерује овај Кур'ан, а он је истина од Бога у коју нема сумње. Реци им, Посланиче: \"Нисам задужен да вас надзирем, већ вас само опомињем пре него што вас задеси жестока казна.\""
  6:67,"Свака вест има своје време, и има свој крај и коначни исход, у шта спадају и вести о томе како ћете на крају скончати. То ћете знати када будете проживљени на Судњем дану."
  6:68,"О Посланиче, када видиш вишебошце како се исмејавају са нашим речима ти их напусти док не почну говор о нечему другом и не прођу се исмејавања са Божјим речима и доказима. Уколико ђаво учини да из заборава седнеш са њима а затим се сетиш - напусти њихово место окупљања и не седи са онима који прелазе Божје границе."
  6:69,"Они који се боје Аллаха чињењем онога што је наредио и клоњењем онога што је забранио нису одговорни за дела неправедника, али требају их одвратити од лоших дела која чине како би се и они побојали Аллаха, па почели да примењују Његове наредбе и да се клоне Његових забрана."
  6:70,"О Посланиче, остави те незнанобошце који су веру претворили у игру и забаву и њоме се исмејавају, и које је живот на Земљи обмануо својим пролазним украсима. Посланиче, опомени људе Кур'аном како не би пропали због чињења лоших дела. Они неће мимо Бога имати савезника од којег би помоћ затражили, нити икога ко би спречио да их задеси Божја казна на Судњем дану. Уколико би покушали да се искупе и не буду кажњени, то не би било од њих прихваћено. Они су себе својим делима бацили у пропаст, на Судњем дану ће пити кључало пиће и окусиће болну патњу због неверства свог."
  6:71,"Посланиче, реци тим вишебошцима: \"Зар да обожавамо идоле поред Аллаха, оне који нам не могу корист прибавити нити од нас штету одагнати? Зар да оставимо веровање након што нас је Бог упутио, па да будемо попут онога кога су ђаволи завели и збуњеног оставили, па не може наћи прави пут, премда има другове који су на правом путу и који га позивају истини, а он се не одазива?\" Реци им: \"Права упута је Аллахова упута, и Аллах нам је наредио да се Њему покоримо и предамо, искрено Њега јединог обожавајући, и он је Господар свих светова.\""
  6:72,"\"И Он нам је наредио да намаз (молитву) обављамо на најпотпунији начин, и да се Његове казне чувамо примењивањем онога што нам је наредио и клоњењем онога што нам је забранио. Код Њега јединог ће се сви окупити на Судњем дану како би их за оно што су чинили обрачунао.\""
  6:73,"Он, Узвишени, је Тај Који је створио небеса и Земљу са Истином. Када он нечему каже: \"Буди.\" Оно бива, и Он ће на Судњем дану рећи: \"Устаните.\" Па ће сви бити проживљени. Оно што Он каже то ће се нужно десити, и само Њему Узвишеном припада власт на Судњем дану, када ће анђео Исрафил дунути у рог по други пут. Аллах зна све невидљиво и видљиво, и Он је мудар у Свом стварању и уређивању, и детаљно зна све - и вањски и суштински, Њему је једнако познато и скривено и видљиво."
  6:74,"Посланиче, спомени када је Аврам, мир над њим, рекао свом оцу вишебошцу Тераху: \"Очићу мој, зар кипове сматраш боговима поред Аллаха? Сматрам да сте ти и твој народ који обожава идоле у јасној заблуди. Само Аллах заслужује да буде обожаван, а све остало су лажна божанства.\""
  6:75,"Као што смо му показали заблуду његовог оца и народа, показали смо му пространо царство небеса и Земље, да би то користио за доказивање Аллахове једноће, и да само Аллах заслужује да буде обожаван, и да би био од чврсто убеђених да је Аллах један и свемоћан."
  6:76,"Када паде мрак он угледа звезду и рече: \"Ово је мој Господар.\" А када она нестаде рече: \"Не волим оне који нестају, јер је истински Бог увек присутан.\""
  6:77,"Када угледа Месец како излази, рече: \"Ово је мој Господар.\" А када зађе рече: \"Ако ме Аллах не упути ка монотеизму бићу од заблуделих, не спознавши Његову истинску веру.\""
  6:78,"Када је угледао Сунце рече: \"Ово је мој Господар, ово је веће и од звезде и од Месеца.\" А када зађе рече: \"Народе мој, ја сам чист од онога што Аллаху придружујете.\""
  6:79,"\"Ја искрено исповедам веру Ономе Ко је створио небеса и Земљу без претходног примера, далеко од тога да Му ишта придружујем, ја нисам од вишебожаца који поред Њега обожавају и друга божанства.\""
  6:80,"Његов народ се са њим расправљао око Аллахове једноће, и застрашивали су га њиховим киповима, а он им рече: \"Зар се са мном расправљате о Аллаховој једноћи и обожавању Њега јединог, а Он ме упутио ка Њему? Ја се не бојим ваших кипова, они не могу користити ни штетити, осим ако Аллах нешто од тога одреди. Оно што Аллах хоће - то бива, Он зна све што је на небесима и на Земљи, па зар се нећете оканути неверства и обожавања лажних божанстава поред Аллаха, и зар нећете у Њега јединог веровати?\""
  6:81,"\"И како да се бојим онога што обожавате поред Њега, а ви се не бојите Аллаха због вашег многобоштва - придруживања Њему онога што је Он створио, а за многобоштво немате никаквог доказа? Ко је пречи да буде сигуран и спашен, монотеисти или вишебошци? Ако знате одговор, онда следите оне који су пречи да буду спашени - вернике монотеисте.\""
  6:82,"Они који верују у Аллаха и следе Његов закон не мешајући веровање са многобоштвом - само такви су сигурни и спашени и упућени; упутио их је њихов Господар."
  6:83,"Доказ којим је Аврам савладао свој народ, а који се огледа у речима: \"Ко је пречи да буде сигуран и спашен\", је доказ којим смо га Ми подучили, против његовог народа. Ми уздижемо кога Ми хоћемо и на овом свету и на Будућем, а твој Господар је, доиста, мудар у Свом стварању и уређивању, и познаје Своје робове."
  6:84,"Ми Аврама опскрбисмо сином Исаком и унуком Јаковом, и све их упутисмо на прави пут. Пре њих смо упутили Ноја, као што смо упутили и неке Нојеве потомке попут Давида, Соломуна, Јова, Јосифа, Мојсија и његовог брата Арона, нека је Аллахов мир над њима. Награда какву смо дали веровесницима због њиховог доброчинства припашће и свим осталим верницима доброчинитељима."
  6:85,"Упутили смо и Захарија, Јована, Исуса сина Маријиног, Илију, нека је Аллахов мир над њима, и све те добре веровеснике је Аллах одабрао за посланике."
  6:86,"Упутили смо и Јишмаела, Јелисеја, Јону и Лота, нека је Аллахов мир над њима, и све наведене веровеснике, на челу са Мухаммедом, нека је Аллахов мир и благослов над њим, смо одликовали над свим световима."
  6:87,"Неке њихове претке, потомке и неку њихову браћу смо упутили и одабрали за слеђење правог пута, пута веровања у Аллаха Бога јединог и покорности Његовим заповестима."
  6:88,"Та упута коју су имали - од Аллаха је, и Он упућује кога Он хоће. Да су Му друге у обожавању придружили - дела би им била поништена, јер многобоштво поништава добра дела."
  6:89,"Ти споменути веровесници су они којима смо дали књиге, мудрост и веровесништво, па ако твој народ неће да верује у то што смо им дали - ми смо припремили друге људе који су верници и који се придржавају тога што смо дали веровеснцима: оне који ће се иселити са послаником Мухаммедом из Меке, и оне који ће им уточиште пружити у Медини, као и све оне муслимане који их буду следили у добру све до Судњег дана."
  6:90,"Ти веровесници и њихови преци и потомци који су споменути су истински упућени па их следите и на њих се угледајте. Посланиче, реци свом народу: \"Ја од вас не тражим никакву награду за достављање овог Кур'ана, већ је Кур'ан само порука и опомена свим световима, људима и џиннима (духовима), како би кренули правим, исправним путем.\""
  6:91,"Незнанобошци су потценили Бога када су Његовом посланику Мухаммеду, мир над њим, рекли: \"Бог ништа није објавио људима.\" Реци им, Посланиче: \"А ко је објавио Тору Мојсију, као светлост и упуту његовом народу? Јевреји су је писали у дефтерима, и пред људима су испољавали онај део који одговара њиховим прохтевима, док су скривали оно што им не одговара, попут описа Мухаммеда, мир над њим. И ви, Арапи, поучени сте Кур'ану, који нисте знали, ни ви ни ваши преци.\" Реци им, Посланиче: \"Бог га је објавио!\", а затим их остави у њиховом незнању и њиховој заблуди док им смрт не дође."
  6:92,"О Веровесниче, овај Кур'ан је књига коју смо ти објавили, и он је благословљен, потврђује претходне небеске књиге и упозорава Меканце и остале људе, на истоку и западу, на Божју казну, не би ли Правим путем кренули. А они који истински верују у Будући свет, такви верују у овај Кур'ан и раде по њему, и воде рачуна о својој молитви - обављају је извршавајући све оно што је обавезно и похвално, и то у прецизираним временима."
  6:93,"Нико није већи неправедник од онога ко лажно приписује нешто Богу па говори: \"Бог није ништа објавио људима.\" Или каже: \"Бог ми је објавио.\" А у ствари му ништа није објавио, или: \"Ја ћу објавити нешто попут Кур'ана којег је Бог објавио.\" О Посланиче, када би видео ове неправеднике у смртним мукама док их анђели кажњавају и ударају, говорећи им корећи их: \"Избаците своје душе јер ми ћемо их узети! Данас ћете бити кажњени понижавајућом казном због тога што сте о Богу лажи говорили тврдећи да сте веровесници који имају објаву, и тврдећи да можете доћи са нечим попут онога што је Бог објавио, и због вашег охолог одбијања веровања у Његове речи и доказе.\" Да их видиш - видео би страхоту!"
  6:94,"Рећи ће им се на Дан проживљења: \"Данас сте нам дошли појединачно, без иметка и власти, као што сте рођени и први пут, боси, голи и необрезани. Ви сте, против своје воље, на пролазном свету оставили све што смо вам дали, и данас не видимо оне богове за које сте мислили да су посредници између вас и Аллаха, и да заслужују да буду обожавани поред Аллаха! Везе међу вама су покидане, и нестало је оно за шта сте мислили да ће се заузимати за вас и да су саучесници са Аллахом и да заслужују обожавање."
  6:95,"Само Бог чини да се распукне зрно, из којег излазе усеви, као што чини и да се распукне кошпица, из које израсте палма. Он из неживог ствара живо, као што из капи семена ствара људе и животиње, и из живог ствара неживо, као што семе течности ствара од човека и јаје од кокошке. Онај Ко све то ради јест Бог, Онај Који вас је створио, па зашто, о незнанобошци, бежите од истине, иако посматрате Његово величанствено стварање?"
  6:96,"Он, Узвишени, је Тај Који чини да светлост зоре распори тмину ноћи, и Он је ноћ учинио смирајем за људе, у њој се смирују и одмарају од тражења опскрбе. Он је Тај Који је учинио да Сунце и Месец теку на тачно прецизиран начин, и све наведено спада у Аллахово величанствено стварање и одређење Силнога Који апсолутно познаје Своја створења и оно што је добро за њих."
  6:97,"О потомци Адамови, Он Узвишени вам је створио звезде на небу како бисте их користили за оријентацију док путујете на мору и копну, а Ми смо објаснили доказе који указују на Нашу моћ људима који размишљају о њима, и само такви ће се њима истински да се окористе."
  6:98,"Он, Узвишени, вас је створио од једног човека - вашег оца Адама, и ваше стварање је започео тако што је вашег оца Адама створио од иловаче, а затим је вас створио од Адама. Он је створио материце ваших мајки у којима сигурно и мирно боравите, и створио је место вашег похрањења из којег касније излазите попут кичми ваших очева. Ми смо објаснили речи и доказе за људе који разумеју Божји говор."
  6:99,"Он, Узвишени, с неба спушта воду у виду кише којом чини да никну разне врсте биљака: зеленило у којем даје да зрневље буде једно над другим, попут класова, и из заметка палми чини да изађу плодови који су близу тако да их може дохватити и онај који седи и онај који стоји, и Он формира вртове грожђа, као што формира маслину и нар тако да им лишће буде слично а плодови различити. Погледајте, о људи, у плодове када се тек појаве, затим када сазрију, јер доиста су у томе јасни докази Аллахове моћи онима који верују у Аллаха, јер такви узимају поуку из ових доказа."
  6:100,"Незнанобошци су духове поред Бога обожавали, јер су поверовали да они могу корист донети или штету учинити. Бог, Једини, створио их је, и Он је пречи да буде обожаван, само Он и нико други. Неверници су Богу приписали синове и кћери, као што су Јевреји рекли да је Узејр Божји син, и као што су хришћани рекли да је Исус Божји син, и као што су незнанобошци рекли да су анђели Божје кћери. Узвишен је Бог и веома далеко од онога што Му заблудели приписују!"
  6:101,"Он, Узвишени, је Створитељ небеса и Земље без претходног примера, па како да Му се припише дете кад нема жену? Он је све створио и све зна, ништа Му скривено није!"
  6:102,"О људи, Онај Који поседује таква својства је ваш Господар, и немате другог Господара мимо Њега, нити ико заслужује да буде обожаван мимо Њега. Он је све створио па само Њега обожавајте! Само Он заслужује обожавање и Он све чува!"
  6:103,"Њега не може поглед обухватити, док Он, Узвишени, докучује људске видове, и Он је благ према Својим добрим робовима и детаљно их познаје."
  6:104,"О људи, дошли су вам јасни докази од вашег Господара, па ко о њима промисли и схвати их, а затим им се покори - у своју корист то чини, а ко слеп за њих буде и о њима не промишља нити им се покорава - само себи штети. Ја нисам тај који вас надзире и побројава ваша дела, већ сам само посланик мог Господара, а Он је Тај Који вас надзире."
  6:105,"Као што смо навели различите доказе који указују на Аллахову моћ, тако наводимо и различите доказе који указују на обећану награду, претњу или опомену. Вишебошци ће рећи: \"Ово није Објава, ово си научио од следбеника Књиге.\" И наводимо различите доказе како би људима објаснили истину, и то онима који су верници, који следе Мухаммеда, нека је Божји мир и благослов над њим, јер они су ти који прихватају и следе истину."
  6:106,"Посланиче, следи истину која ти се објављује од твог Господара! Нико не заслужује да буде обожаван мимо Њега Узвишеног! Немој своје срце замарати пркосним неверницима, Бог ће им пресудити."
  6:107,"Да Аллах хоће, они никог не би поред Њега обожавали, а тебе нисмо учинили оним ко их надзире и побројава њихова дела, нити си ти њихов чувар, већ си посланик и твоје је само да доставиш истину."
  6:108,"О верници, немојте да вређате кипове које вишебошци обожавају поред Аллаха, иако су ти кипови нешто најпрезреније и заслужују да буду вређани и критиковани, да не би вишебошци вређали Аллаха охолећи се и не знајући шта Њему Узвишеном доликује. Као што је њима улепшана заблуда у којој се налазе тако смо свакој заједници њихова дела представили лепим, било да су добра или лоша, па су чинили оно што смо им улепшали, а затим ће се Аллаху вратити на Судњем дану и Он ће их обавестити о ономе што су на пролазном свету радили, и за то ће да их обрачуна."
  6:109,"Вишебошци се заклињу Аллахом најчвршћим заклетвама којима се могу заклети: \"Ако им Мухаммед дође са чудом од Аллаха којег они траже, повероваће у то чудо.\" Реци им, Посланиче: \"Не поседујем ја чуда па да долазим са њима кад ја хоћу, већ је све то од Аллаха, Он их шаље када Он хоће.\" Да ли мислите, о верници, да ће они веровати ако им дођу чуда и докази које траже? Напротив, остаће на свом пркосу и порицању, јер они не желе упуту."
  6:110,"Ми њихова срца и њихове очи окрећемо на начин да њихова срца спречавамо да прихвате упуту, а њихове очи да виде упуту, као што смо их први пут спречили, због њиховог ината, да поверују у Кур'ан. Оставили смо их да збуњени лутају у њиховој заблуди и њиховој непокорности против њиховог Господара."
  6:111,"Да смо им дали оно што траже спуштајући им анђеле да их посматрају и да са њима мртваци разговарају и обавесте их о истинитости онога са чим си дошао, и да смо им сакупили сва чуда која су предлагали тако да их јасно очима виде - они не би поверовали у оно са чим си дошао Мухаммеде, осим онога кога Аллах упути. А већина њих не зна то, па не прибегавају Аллаху да их Он упути."
  6:112,"Као што смо тебе искушали непријатељством ових вишебожаца, искушали смо и све веровеснике пре тебе тако што смо сваком од њих учинили непријатеље међу људима и џиннима (демонима) који једни другима сумње убацују и заблуду улепшавају како би их преварили. Да Аллах хоће, они то не би чинили, али је Он хтео да их искуша на тај начин; па их пусти и пусти неверство и заблуду које измишљају. Немој на њих обраћати пажњу."
  6:113,"И да би срца оних који не верују у Будући свет била склона сумњама које они једни другима убацују, тако да их прихвате и почине грехе своје."
  6:114,"О Посланиче, реци тим вишебошцима који друге поред Бога обожавају: \"Да ли је разумно да прихватим неког мимо Бога за судију између мене и вас? Бог је Тај Који вам је дао Кур'ан, да вам на најбољи начин све појасни!\" Јевреји којима је Бог дао Тору и хришћани којима је Бог дао Јеванђеље знају да је Кур'ан који је објављен теби да садржи истину, јер у својим књигама налазе доказе у вези тога, па никако не сумњај у оно што ти се објављује."
  6:115,"Кур'ан је достигао врхунац истине у обавештењима о догађајима, и правди у прописима! Нико не може Аллахове речи да измени, Он чује и зна оно што Његове слуге говоре, и казниће сваког ко настоји да промени Његове речи."
  6:116,"О Посланиче, ако би претпоставили да се ти покориш већини становника Земље - они би те од Божје вере одвратили. Бог је дао да истина буде код мањине становника Земље, јер већина само следи страсти и пука мишљења без доказа, и мисле да их њихова божанства приближавају Богу, а то су само њихове лажи."
  6:117,"О Посланиче, доиста твој Господар најбоље зна ко је скренуо са Његовог пута а ко иде Његовим путем, и Њему ништа није скривено."
  6:118,"О људи, једите оно при чијем клању је споменуто Божје име, ако истински верујете у Његове јасне доказе."
  6:119,"О верници, шта вас спречава да једете оно при чијем клању је споменуто Аллахово име? Он вам је објаснио оно што вам је забранио па то морате оставити осим ако сте принуђени, јер нужда је разлог дозволе забрањеног. Многи вишебошци удаљавају своје следбенике од истине својим поквареним мишљењима, јер су незналице, па дозвољавају оно што је Аллах забранио попут стрвине и других ствари, и забрањују оно што је Аллах дозволио попут бехире, весиле, хама и других врста стоке. О Посланиче, доиста твој Господар најбоље зна оне који прелазе Његове границе, и Он ће их казнити за то."
  6:120,"О људи, оставите грехе, и јавне и тајне, јер они који чине грехе ће код Аллаха добити оно што су заслужили."
  6:121,"О муслимани, немојте јести оно при чијем клању није споменуто Аллахово име, било да је споменуо нечије друго име или не, јер је конзумирање таквог меса грех према Аллаху. Ђаволи убацују сумње својим штићеницима како би се са вама расправљали око једења стрвине, а ако им се покорите у тим сумњама које воде томе да сматрате дозвољност једења стрвине - бићете вишебошци исто као и они."
  6:122,"Да ли је исти онај који је, пре упуте, био духовно мртав због неверства, незнања и греха, па смо га оживели упућујући га ка истинској вери, знању и покорности Богу, као онај који је и даље у тминама неверства, незнања и греха из којих никако не може изаћи и збуњен је око избора правог пута? Као што су овим вишебошцима улепшани многобоштво, једење стрвине и расправљање служећи се неистином, тако је и осталим неверницима улепшано њихово чињење греха, да би на Судњем дану добили заслужену болну казну."
  6:123,"Као што су великани вишебожаца Мекке одвраћали од Аллаховог пута, тако смо у сваком народу дали главешине који плету сплетке ради позивања на ђавољев пут и ратовање против посланика и њихових следбеника. У стварности, њихове сплетке и замке ће се њима вратити, али они то не осећају јер су незналице и следбеници својих прохтева."
  6:124,"Када главешинама неверника дођу речи и докази које је Аллах објавио Свом веровеснику они кажу: \"Нећемо веровати све док нам Аллах не да исто оно што је дао веровесницима, веровесништво и посланство.\" Па им Аллах одговара да Он боље зна ко је достојан посланства и терета које оно за собом носи, да би таквима дао посланство и веровесништво. Ове силнике ће стићи понижење због њиховог охолог одбијања истине и биће жестоко кажњени због њихових сплетки."
  6:125,"Кога Аллах хоће да упути на прави пут рашири му прса и припреми га за прихватање Ислама, а кога жели да понизи и у заблуди остави учини му прса тескобним према истини тако да је немогуће да истина уђе у његово срце као што је немогуће да се сам попне на небо. Као што Аллах даје овакво тескобно стање заблуделима на овом свету, тако им припрема казну на Будуђем свету."
  6:126,"Ова вера коју смо ти прописали, Посланиче, представља Аллахов прави пут. Ми смо објаснили речи и доказе онима који поседују свест и разумеју оно што им од Аллаха долази."
  6:127,"Њих чека Кућа спаса, место у којем ће бити сачувани свега неугодног, а то је Рај. Аллах ће им Своју помоћ пружити као награду за добра дела која су чинили."
  6:128,"О Посланиче, спомени Дан када ће Бог сакупити људе и џинне, а затим им рећи: \"О скупино џинна (духова), многе људе сте у заблуду одвели, одвраћајући их од Божјег пута.\" На то ће одговорити њихови следбеници међу људима: \"Господару наш, свако од нас је имао користи од оног другог, па је уживао у томе што му се човек покорава, а човек је уживао у испуњавању својих прохтева, и стигли смо до рока којег си нам одредио. Ово је Судњи дан.\" Бог ће рећи: \"Ватра ће ваше боравиште бити, у њој ћете вечно боравити, осим оног периода од проживљења из гробова до уласка у Пакао, који је изузетак из вечне патње у ватри.\" О Посланиче, доиста је твој Господар мудар у Свом одређивању и уређивању, и Он зна Своје слуге, и зна оне који заслужују казну."
  6:129,"Као што смо учинили да неки џинни (духови) овладају неким људима и у заблуду их одведу, тако сваког неправедника препуштамо другом неправеднику који га наводи на зло и одвраћа од добрих дела, а то је казна за грехе које чине."
  6:130,"Ми ћемо на Судњем дану рећи: \"О скупино људи и џина (духова), зар вам нису долазили посланици међу вама који су вам казивали Божје речи и доказе које им је Бог објављивао, а који су вас упозоравали на овај Судњи дан?\" Они ће рећи: \"Јесу, данас сведочимо против себе да су нам посланици доставили истину, и потврђујемо овај дан, али ми смо Твоје посланике угонили у лаж, и порицали смо овај Судњи дан.\" Њих је овосветски живот обмануо својим украсима и пролазним ужицима, и они ће потврдити да су били неверници на овом свету, неверници у јединог истинског Бога и Његове посланике, и ништа им тада њихово признање и веровање неће користити, јер ће бити прекасно."
  6:131,"Аллах је слао посланике људима и џиннима како нико не би био кажњен због греха а да му претходно није послат посланик и достављен позив истине. Аллах ниједан народ не би казнио осим након што би им послао посланика а они и поред тога устрајавали у својој заблуди."
  6:132,"Сваком од њих ће припасти одређени степени сходно њиховим делима, тако да неће бити исти онај ко је пуно зла чинио и онај ко је мало зла чинио, нити ће бити исти следбеник и слеђени, нити ће имати исту награду сви они који чине добра дела. Твој Господар није немаран према ономе што су радили, већ све савршено зна и обрачунаће их за њихова дела."
  6:133,"О Посланиче, твој Господар је апсолутно независтан од Својих слугу, не требају Му ни они ни њихова богослужења, нити Му штети њихово неверство. Међутим, и поред Његове независности, Он је милостив према њима, и да Он хоће да вас уништи, о грешници, све би вас искоренио неком Својом казном, и створио би после вас људе који ће у Њега да верују и да Му се покоравају, као што је и вас створио од људи који су били пре вас."
  6:134,"О неверници, оно чиме вам се прети ће сигурно доћи, проживљење, окупљање, обрачун и казна, и нећете побећи од вашег Господара, јер Он вама влада и Он ће вас Својом казном казнити."
  6:135,"О Посланиче, реци: \"Народе мој, останите на вашем путу, на вашем неверству и на вашој заблуди; ја сам над вама успоставио доказ и свако ваше оправдање немогућим учинио достављајући вам јасну истину. Не марим за ваше неверство и вашу заблуду, ја ћу бити постојан на истини, а ви ћете видети коме ће припасти победа на овом свету и ко ће наследити Земљу, и коме ће припасти победа на Судњем дану. Вишебошци неће победити ни на овом свету ни на Будућем, већ ће пропасти макар постигли одређена материјална уживања на овом свету.\""
  6:136,"Вишебошци су измислили верски пропис по којем један део онога што им Аллах даје од усева и стоке одвоје за Аллаха, а један део за своје идоле и кипове. Оно што су одвојили за своје идоле не стиже до оних за које је Аллах прописао да треба стићи, попут сиромаха, а оно што су одвојили за Аллаха у ствари улажу на своје идоле. Ружно је како они суде!"
  6:137,"Као што је ђаво вишебошцима улепшао овај неправедни пропис, тако су ђаволи многим вишебошцима улепшали убијање њихове деце из страха од сиромаштва, како би их тим чином уништио, јер је то убијање невиног живота које је Аллах забранио, и како би им верске прописе помешали тако да не знају шта је Божји пропис, а шта није. Да је Бог хтео, они то не би радили, али је Он то одредио из величанствене мудрости, па их пусти, о Посланиче, и њихове измишљотине на рачун Бога, јер ти то ништа не штети, и препусти њихов случај Богу."
  6:138,"Вишебошци кажу да ова стока и ови усеви су забрањени и једу их само они које они одреде - служитељи кипова и други, измишљајући тиме лажне прописе, а ову стоку је забрањено јахати и товарити, попут бехире, са'ибе и хама, док је ова стока специфична по томе да се при њеном клању не спомиње Аллахово име већ име њихових кипова. Све то су њихове лажи на рачун Аллаха, и Он ће их казнити због тога."
  6:139,"И кажу: \"Оно што је у утробама ових врста стоке: са'ибе и бехире - ако се роди живо, дозвољено је нашим мушкарцима а забрањено женама, а ако се роди мртво онда су и мушкарци и жене у томе једнаки.\" Аллах ће их казнити због тих измишљених прописа онако како заслужују. Он је мудар у Свом прописивању закона и уређивању Својих створења, и Он их све савршено познаје."
  6:140,"Пропали су они који убијају своју децу из малоумности и незнања, и који произвољно забрањују неке врсте стоке коју им је Бог дао, приписујући те измишљене прописе Богу. Такви су далеко од правог пута и никако да њиме крену."
  6:141,"Аллах је Тај Који је створио вртове простране по Земљи, са биљем које има стабло и са биљем које нема стабло, и Он ствара палме и разне усеве чији плодови су различитих облика и укуса, и Он је створио маслину и шипак сличних листова а различитих укуса. О људи, једите од плодова њихових када роде, и дајте обавезну милостињу на дан жетве и бербе, и не прекорачујте границе Аллаховог закона по питању јела и удељивања, јер Аллах не воли оне који Његове границе прекорачују. Онај Који је све то створио је то и дозволио Својим верницима тако да вишебошци немају право да га забрањују."
  6:142,"Он је за вас створио стоку од које нека служи за ношење терета, попут одраслих камила, а неке не служе за то, попут малих камила, оваца и коза. О људи, једите оно чиме вас је Аллах опскрбио и што вам је дозволио, и не следите ђавоље стопе дозвољавајући оно што је Он забранио и забрањујући оно што је Он дозволио, као што то раде вишебошци. Доиста вам је ђаво јасни непријатељ, јер жели да Аллаху непокорни будете чинећи наведене ствари."
  6:143,"Бог вам је створио осам врста стоке: мушко и женско од оваца и коза (и од крава и камила), па реци, о Посланиче, тим вишебошцима: \"Да ли је Бог забранио мушку младунчад јер су мушка?\" Ако одговоре потврдно реци: \"Па зашто онда забрањујете женску младунчад?\" И питај их: \"Или је забранио женску младунчад јер су женска?\" Па ако одговоре потврдно реци: \"Па зашто онда забрањујете мушку младунчад?\" И питај их: \"Или је забрањено све што носе утробе женки, и мушко и женско младунче?\" Па ако одговоре потврдно реци: \"Зашто онда раздвајате мушку младунчад од женске забрањујући некад мушку а некад женску? Реците ми, о вишебошци, који вам је доказ за то, ако истину говорите тврдећи да је забрана тога дошла од Бога.\""
  6:144,"Остатак наведених осам врста су: мушко и женско од камила и крава. О Посланиче, реци вишебошцима: \"Да ли је Бог забранио то што тврдите због мушког или женског пола, или због тога што је то плод утробе? И да ли сте, о вишебошци, били присутни када вам је Бог опоручио забрану тога што тврдите да је забрањено од ове стоке? Нико није већи неправедник и злочинац од оног ко Бог потвара приписујући Му забрањивање онога што Он није забранио, да би људе одвео са правог пута, јер нема исправно знање на које се ослања. Доиста Бог неће упутити неправеднике који на Њега лажи измишљају!"
  6:145,"О Посланиче, реци: \"У ономе што ми је Аллах објавио не налазим да је забрањено осим онога што је умрло без клања, затим текуће крви, свињског меса - које је нечисто, или оно што је заклано у нечије друго мимо Аллаховог имена, попут онога што је жртвовано киповима. Кога нужда наведе да једе нешто од наведених забрањених ствари, без да жели тиме да се наслађује и или да прелази границе нужде - такав нема греха. Доиста твој Господар прашта ономе ко је присиљен и милостив је према њему."
  6:146,"И јеврејима смо забранили све животиње чији прсти нису одвојени - попут камила и нојева (који има један велики прст и један мали за разлику од већине птица које имају четири прста), и забранили смо им лој крава и оваца осим оног који је закачен за њихова леђа и којег носе њихова црева, или оног који је помешан са костима попут стражњег дела и бока. Тиме смо их казнили због њихове неправде, и Ми истину говоримо у свему о чему обавештавамо."
  6:147,"О Посланиче, ако у лаж угоне тебе и оно са чим си дошао од свог Господара, реци им, подстичући их да прихвате истину: \"Доиста је ваш Господар милостив и зато не жури да вас казни.\" И реци им, упозоравајући их: \"Његову казну нико не може одагнати од оних који чине грехе када Он одлучи да их казни.\""
  6:148,"Многобошци ће рећи, правдајући своје многобоштво Аллаховом вољом и Његовим одређењем: \"Да је Аллах хтео да ми и наши преци не чинимо многобоштво - ми га не бисмо чинили, и да је Аллах хтео да не забранимо себи оно што смо забранили - ми га не бисмо забранили.\" Такве ништавне доказе су наводили и порицатељи посланика пре њих, па су говорили: \"Да је Аллах хтео да их не угонимо у лаж - ми их не бисмо угонили у лаж.\" И устрајали су на том порицању све док нису искусили Нашу казну коју смо на њих спустили. О Посланиче, реци тим многобошцима: \"Да ли имате доказ да је Аллах задовољан да Му друге придружујете и да дозвољавате оно што је Он забранио? Ваше дело није доказ да је Он тиме задовољан вама, ви у томе следите само претпоставке које вам ништа неће користити и ви сте само лажови.\""
  6:149,"О Посланиче, реци многобошцима: \"Ако немате других мимо ових слабих доказа, Бог има категорички доказ који прекида сва ваша оправдања и побија ваше претпоставке за које се вежете. Да је Бог хтео да све вас упути ка истини - Он би вас упутио.\""
  6:150,"О Посланиче, реци тим вишебошцима који забрањују оно што је Аллах дозволио и тврде да је Аллах то забранио: \"Доведите ваше сведоке који ће сведочити да је Аллах забранио ове ствари.\" Ако буду посведочили без знања немој им веровати, јер је то лажно сведочанство. И немој следити прохтеве оних који суде по својим страстима, они су Наше речи и доказе у лаж угонили кад су забранили оно што им је Аллах дозволио. И немој следити оне који не верују у свог Господара, који Му друге приписују, јер такав није достојан да буде слеђен."
  6:151,"О Посланиче, реци људима: \"Дођите да вам кажем оно што је Бог забранио: забранио вам је да Му друге поред Њега обожавате, и да се према родитељима лоше односите, и да вашу децу убијате због сиромаштва - Ми опскрбљујемо и вас и њих - и забранио вам је да се разврату приближавате, јавно и тајно, и да људско биће убијете осим са правом, као што је смртна казна за случајеве одређене исламским верозаконом. Ово споменуто вам Бог опоручује како бисте схватили Његове наредбе и забране.\""
  6:152,"\"И Аллах вам је забранио да са иметком сирочета поступате осим онако како је добро за њега, све док не одрасте и постане разборита особа, и забранио вам је закидање при мерењу тежине или запремине робе чиме вам наређује да будете праведни при купопродаји. Он никог не задужује преко његових могућности, и не кажњава за ситне неправилности при мерењу од којих се човек не може сачувати. И забранио вам је да неисправно говорите при обавештавању о нечему или при сведочењу, као када неко то чини због наклоности према рођаку или пријатељу, и забранио вам је да прекорачујете завете дате Аллаху или дате људима Аллаховим именом. Све то су Аллахови чврст прописи како бисте водили бригу о својој завршници и полагању рачуна.\""
  6:153,"\"И забранио вам је да идете путевима који воде заблуди, и наредио вам је да се држите правог пута, којег је Бог одредио. Путеви заблуде воде вашем разједињавању и удаљености од истине. Бог вам опоручује слеђење правог пута како бисте се Његове казне сачували, чињењем онога што вам је наредио и клоњењем онога што вам је забранио.\""
  6:154,"Након наведеног, Аллах спомиње да је објавио Мојсију целу Тору као благодат и награду Мојсију за његова дела. У Тори је било објашњење за све што је потребно да знају о вери и оно што указује на истину и милост. Аллах им је послао Тору како би веровали у сусрет са Господаром својим на Судњем дану па да се припреме за тај сусрет чињењем добрих дела."
  6:155,"Овај Кур'ан је књига коју смо објавили, у њему је велики благослов због тога што садржи овосветске и верске користи. Зато следите оно што је у њему објављено и чувајте се кршења тога, како би вам милост била указана."
  6:156,"О арапски вишебошци, да не бисте рекли: \"Аллах је објавио Тору јеврејима и Јеванђеље хришћанима пре нас, а нама није објавио никакву књигу, и ми не знамо читати њихове књиге, које су на њиховом језику.\""
  6:157,"И да не бисте рекли: \"Да је Аллах нама објавио књигу као што је објавио јеврејима и хришћанима ми бисмо боље поступали од њих.\" Дошла вам је књига од Бога коју је Он објавио посланику који је вама послат - Мухаммеду, нека је над њим Божја милост и благослов, на вашем језику. У томе је јасан доказ и путоказ ка истини, и милост за људе, па немојте се правдати ништавним оправдањима, а нико није већи неправедник од онога ко Божје речи и доказе угони у лаж и од њих се окреће. Ми ћемо жестоко казнити оне који се окрећу од Наших речи и доказа и увешћемо их у Пакао!"
  6:158,"Порицатељи само чекају да им дође анђео смрти и његови помоћници да им душе узму на овом свету, или да дође твој Господар на Судњем дану на Будућем свету да међу њима пресуди, или да им дођу неки знакови Господара твог који указују на наступање Судњег дана. Када дођу знакови твог Господара који указују на наступање Судњег дана - попут изласка Сунца са запада - неверницима неће користити ако постану верници, нити ће вернику бити од користи ако тада почне чинити нека добра дела која пре тога није чинио. Већ ће му користити само она дела која настави чинити након изласка Сунца са запада а радио их је и пре тог догађаја. Реци, о Посланиче, тим вишебошцима порицатељима: \"Чекајте једну од ових ствари, а и ми ћемо чекати!\""
  6:159,"Доиста они Јевреји и хришћани који су своју веру распарчали узимајући један део а остављајући други, и који су се у разне скупине поделили немају ништа са тобом, о Посланиче, и ти си чист од њихове заблуде. Твоје је само да их упозориш, а Аллаху препусти њихов случај. Затим, на Судњем дану, Он ће их обавестити о ономе што су радили на овом свету и даће им оно што су заслужили."
  6:160,"Сваки верник који на Судњем дану дође са добрим делима - Аллах ће му их удесетостручити, а ко дође са лошим делима - биће кажњем за то дело сходно његовој тежини али без умногостручавања. Њима на Судњем дану неће бити учињена неправда ни кроз умањивање заслужене награде ни кроз увећавање заслужене казне."
  6:161,"О Посланиче, реци тим вишебошцима порицатељима: \"Мене је мој Господар упутио на прави пут, пут вере која доноси добробити и овог и Будућег живота. То је вера Аврамова, истинита, и Аврам никада није био вишебожац.\""
  6:162,"О Посланиче, реци: \"Молитва моја и обреди моји су само у име Аллаха и само Његовим именом, и мој живот и моја смрт припадају Њему, Господару свих створења, Једином Богу.\""
  6:163,"\"Он, Узвишени, нема судруга, и нико мимо Њега не заслужује да буде обожаван. Бог ми је наредио овај чисти монотеизам који нема примеса многобоштва, и ја сам први припадник ове заједнице који Му се предаје.\""
  6:164,"О Посланиче, реци тим вишебошцима: \"Зар неког поред Аллаха да тражим за господара а Он, Узвишени, је Господар свега? Он је Господар ваших божанстава која поред Њега обожавате! Недужан човек неће носити туђи грех, а затим ћете се само вашем Господару вратити на Судњем дану, и Он ће вас обавестити о ономе о чему сте се на овом свету разилазили кад је у питању вера.\""
  6:165,"Аллах је Тај Који је учинио да једни друге смењујете на Земљи, како би је изградили, и Он је једне над другим одликовао у изгледу, опскрби и другим аспектима, како би вас искушао оним што вам је дао. О Посланиче, доиста твој Господар брзо кажњава, а све што ће доћи близу је, и Он доиста много прашта ономе ко се каје и милостив је према њему."
  7:1,"Већ смо говорили о сличној теми на почетку поглавља ел-Бекаре."
  7:2,"О Посланиче, племенити Кур'ан је књига коју ти је Бог објавио па нека у твојим прсима не буде тескобе и сумње. Он ти је Кур'ан објавио да би њиме упозорио људе и над њима успоставио доказ, и да би њиме упозорио вернике - а они су ти који ће се истински окористити опоменом."
  7:3,"О људи, следите књигу коју вам је објавио ваш Господар и праксу вашег Посланика, и немојте следити прохтеве оних ђавола и лоших учењака које сматрате заштитницима остављајући тиме оно што вам је дао ваш Господар. Како ви слабо поуку примате, јер да није тако ви не бисте ничему дали предност над истином и следили бисте оно са чим је дошао ваш Посланик, учећи то и примењујући, и оставили бисте све остало."
  7:4,"Колико је само насеља која смо уништили након што су устрајали на неверству и заблуди! На њих се спустила Наша жестока казна док су немарни били, ноћу и дању, па је нису могли од себе одагнати, нити су их њихова лажна божанства могла сачувати!"
  7:5,"Након што је казна на њих спуштена сви би потврдили да су неправедни били због свог неверства."
  7:6,"Сигурно ћемо народе којима смо слали посланике упитати како су се одазвали својим посланицима, а и посланике ћемо питати да ли су доставили оно што им је наређено и како су им се одазвали њихови народи."
  7:7,"Свим створењима ћемо сигурно казивати шта су на овом свету радили, по знању Нашем, јер Ми смо знали сва њихова дела и ништа нам скривено није, нити смо иједног момента били одсутни."
  7:8,"На Судњем дану ће се дела праведно вагати, па коме превагне тас добрих дела - такви су добили оно што су желели и спасили се од онога чега су се бојали."
  7:9,"А коме превагне тас лоших дела - такви су пропали јер су себе у пропаст на Судњем дану бацили, пошто су Божје речи и доказе порицали."
  7:10,"О људи, ми смо вас на Земљи сместили и на њој вам обезбедили услове за живот, па требате Богу бити захвални, али ви доиста мало захваљујете."
  7:11,"О људи, Ми смо створили вашег оца Адама у најлепшем лику, а затим смо анђелима наредили да му се поклоне из почасти, и они су се покорили и поклонили се, али Сотона је одбио јер се узохолио и инатио."
  7:12,"Узвишени Аллах је упитао Сотону корећи га: \"Шта те је спречило да примениш Моју наредбу да се поклониш Адаму?\" А он је рекао: \"Спречило ме је то што сам ја бољи од њега, мене си створио од ватре а њега си створио од иловаче, а ватра је часнија од иловаче.\""
  7:13,"Алллах му рече: \"Силази из Раја, ти немаш права да се у њему охолиш јер је Рај станиште за искрене и Богу покорне. Ти не можеш бити у њему јер си ти, о Сотона, презрен и понижен иако сматраш да си часнији и бољи од Адама.\""
  7:14,"Сотона рече: \"Господару мој, дај ми времена до Дана проживљења, да бих завео кога могу од људи.\""
  7:15,"Аллах му рече: \"О Сотона, дато ти је време до првог дувања у рог када ће сви умрети, а жив остати само Створитељ.\""
  7:16,"Сотона рече: \"Због тога што си ме у заблуду одвео све док нисам одбио покорност Теби одбијајући да се поклоним Адаму, ја ћу потомке Адамове сигурно вребати на правом путу како бих их одвео с тог пута у заблуду, као што сам ја залутао одбијајући да се поклоним из поштовања њиховом оцу Адаму.\""
  7:17,"\"Затим ћу им доћи са свих страна, одвраћаћу их од везаности за Будући свет и настојаћу да их вежем за пролазни свет, убациваћу им сумње и улепшавајући им страсти. Видећеш, Господару мој, да већина њих неће бити захвална, због неверства којем их подучавам.\""
  7:18,"Аллах му рече: \"Сотоно, излази из Раја презрен и отеран од Аллахове милости! На Судњем дану ћу Пакао испунити тобом и твојим следбеницима, онима који се покоре теби а не Мени.\""
  7:19,"Аллах рече Адаму: \"О Адаме, ти и твоја супруга Ева станујте у Рају, и једите лепа јела која желите, а немојте јести са овог дрвета јер ако то учините након Моје забране - бићете од оних који прелазе Аллахове границе.\""
  7:20,"Сотона им се обрати скривеним говором како би узроковао да им се открије оно што се мора покрити, па им рече: \"Аллах вам је забранио да једете с овог дрвета само зато што не воли да будете анђели или да будете вечно у Рају.\""
  7:21,"И закле им се Аллахом и рече: \"Ја вам, доиста, искрен савет упућујем овим што вам говорим.\""
  7:22,"И тако Сотона преваром узрокова да изгубе степен на којем су били, и кад поједоше са тог забрањеног дрвета открише им се стидна места, те узеше рајско лишће да покрију стидна места. Њихов Господар их дозва рекавши: \"Зар вам нисам забранио да једете са овог дрвета? И зар вас нисам упозорио да вам је ђаво јасни непријатељ?\""
  7:23,"Адам и Ева рекоше: \"Господару наш, ми смо према себи неправедни били учинивши оно што си нам забранио - једење са тог дрвета - и ако нам Ти не опростиш и не смилујеш нам се сигурно ћемо пропасти и на пролазном свету и на Вечном.\""
  7:24,"Аллах рече Адаму, Еви и Сотони: \"Силазите из Раја на Земљу, бићете непријатељи једни другима. На Земљи ће бити ваш боравак до рока одређеног и користићете се ониме што је на њој док не наступи тај рок.\""
  7:25,"Аллах рече Адаму, Еви и њиховом потомству: \"На овој Земљи ћете живети онолико колико вам Аллах одреди, и на њој ћете умрети и бити укопани, а затим ћете из гробова изаћи ради проживљења.\""
  7:26,"О синови Адамови, дао сам вам одећу која прекрива ваша стидна места, и дао сам вам додатну одећу којом се улепшавате међу људима, а одећа богобојазности је најбоља одећа, а то је чињење онога што што сам вам наредио и клоњење онога што сам вам забранио. Одећа богобојазности је боља и вреднија од материјалне одеће, а и једно и друго су Божји знакови који указују на Његову моћ како бисте били свесни Његових благодати према вама и како бисте били захвални."
  7:27,"О потомци Адамови, нека вас случајно не заведе ђаво улепшавајући вам грех скидања одеће и откривања стидних места, и остављање богобојазности! Он је ваше родитеље завео улепшавајући им једење са забрањеног дрвета све док није био узроком да из Раја буду протерани и да им се стидна места открију. Ђаво и његови потомци вас виде док ви њих не видите, па их се чувајте. Ми смо ђаволима дали да овладају онима који не верују у Аллаха, док верницима који су Аллаху покорни не могу овладати."
  7:28,"Када вишебошци учине нек грозну ствар, попут придруживања судруга Богу или попут кружења око Ка'бе без одеће, правдају се тиме да су затекли своје претке да то раде, и да им је Бог то наредио. Реци им, о Мухаммеде: \"Бог не наређује грехе већ их забрањује, па како то тврдите? Зар о Богу лажи износите?\""
  7:29,"О Мухаммеде, реци тим вишебошцима: \"Доиста Аллах наређује правду, а не наређује разврат и грехе. Он вам је наредио да само Њега обожавате, посебно у џамијама, и да само Њему молитве упућујете и покорни Му и искрени будете. Аллах вас је први пут створио ни из чега, и Он ће вас проживети, јер Онај Ко може да вас у почетку створи може и да вас проживи након смрти.\""
  7:30,"Аллах је од људи учинио две скупине: једне је упутио и олакшао им путеве који воде упути, а отклонио препреке, док је друге у заблуди оставио јер су ђаволе за своје заштитнике узели мимо Аллаха и покорили им се из незнања мислећи да су на правом путу."
  7:31,"О потомци Адамови, када желите намаз (молитву) или таваф (кружење) око Ка'бе да обавите обуците одећу која прекрива ваша стидна места и чисту одећу којом се улепшавате, и једите и пијте лепа пића и јела која желите која је Аллах дозволио, и немојте прелазити границу умерености у томе, нити границу дозвољеног чинећи недозвољено. Аллах не воли оне који прелазе границе умерености."
  7:32,"О Посланиче, реци вишебошцима и осталима који забрањују одећу и лепа јела иако је то Аллах дозволио: \"Ко вам је забранио одећу која је украс за вас? И ко вам је забранио лепа јела и пића и друге ствари којима вас је Аллах опскрбио? Те лепе ствари су дозвољене верницима на овом свету иако и други у њима учествују, а на Будућем ће само верницима бити дате док их неверници неће имати, зато што је Рај забрањен неверницима.\" На овај начин подробно објашњавамо Наше речи и доказе људима који поуку схватају, јер њима то користи."
  7:33,"О Посланиче, реци тим вишебошцима који забрањују оно што је Аллах дозволио: \"Аллах је Својим робовима забранио разврат - а то су одвратни греси, видљиви и невидљиви - и забранио је све друге грехе од чега је и напад на људски живот, иметак и част. И Аллах вам је забранио да Аллаху друге придружујете, и за то немате доказа, и забранио вам је да о Његовим именима, својствима, делима и прописима говорите без знања.\""
  7:34,"Свака генерација има одређени рок, који неће бити одложен нити убрзан."
  7:35,"О потомци Адамови, када вам дођу Моји посланици из ваших народа да вас подучавају оним што сам им објавио у Мојим књигама - покорите им се и следите оно са чим су дошли! Они који се чувају Аллахове казне чињењем онога што је Он наредио и клоњењем онога што је Он забранио и који добра дела чине - за њих нема страха на Судњем дану, нити ће туговати за овосветским ужицима који су им промакли."
  7:36,"А неверници који Наше речи и доказе поричу и из охолости одбијају да раде по ономе са чим су им дошли посланици - такви су становници Ватре у којој ће вечно боравити."
  7:37,"Нико није неправеднији од онога ко на Бога лаже, приписујући Му судруга, или мањкавост, или да је рекао нешто што није рекао, или пориче Његове јасне ајете (знакове), који упућују на прави пут! Таквима ће бити дат онај удео у материјалним ужицима који им је записан у Плочи помно чуваној, све док им не дође анђео смрти и његови помоћници да им душе узму и кажу им подругљиво: \"Где су божанства која сте поред Бога обожавали? Позовите их да вам помогну!\" Незнанобошци ће рећи анђелима: \"Напустила су нас божанства која смо обожавали и не знамо где су.\" Потврдиће да су били неверници али им то тада неће користити већ ће бити доказ против њих."
  7:38,"Анђели им рекоше: \"О вишебошци, уђите у Ватру међу народима који су били пре вас у неверству и заблуди, међу људима и џиннима (духовима).\" Кад год један народ уђе у Пакао проклињаће онај народ који је пре њега ушао, па кад се сви сакупе у Паклу рећи ће они који су касније ушли - руља и следбеници - за оне који су први ушли - главешине и прваци: \"Господару наш, ови великани су нас одвели са правог пута па их двоструко казни, јер су нам улепшавали заблуду!\" Бог ће им одговорити: \"Свака скупина међу вама ће осетити двоструку казну, али ви то не знате и не докучујете.\""
  7:39,"Прваци ће рећи својим следбеницима: \"Никакву предност у односу на нас немате па да заслужите олакшање казне. Разлог за то су дела која сте чинили и немате оправдање због слеђења заблуде. Зато окусите казну као што смо и ми окусили, због дела која сте чинили, због свог неверства и греха.\""
  7:40,"Доиста они који поричу Наше јасне речи и доказе и охолећи се одбијају да им се покоре неће добити никакво добро: неће се рајска врата отворити за њихова дела јер су били неверници и чинили лоша дела, нити за њихове душе када умру, и никада неће ући у Рај осим ако би камила прошла кроз иглене уши, што је немогуће. То је немогући услов за њихов улазак у Рај, и тако Бог ради са онима који чине велике неопростиве грехе."
  7:41,"Ти охоли порицатељи ће у Паклу имати лежај од ватре и покривач од ватре. Тако Бог кажњава оне који прелазе Његове границе бивајући неверници и окрећући се од Њега."
  7:42,"А они који верују у свог Господара и чине добра дела колико могу - а Аллах никог не задужује преко његових могућности - биће становници Раја у којем ће вечно да бораве."
  7:43,"У потпуност њиховог уживања у Рају спада то што ће Аллах из њихових срца уклонити мржњу и злобу, и даће да испод њих реке теку. Они ће рећи, признајући Божју благодат према њима: \"Хвала Богу Који нас је упутио ка добрим делима због којих смо дошли до ових степени, да нас Он није упутио не бисмо ми могли бити упућени сами од себе. Посланици нашег Господара су долазили са истином у коју нема сумње, и њихова обећања и њихове претње су била истина.\" Дозваће их неко: \"То је Рај о којем су вас обавестили посланици на пролазном свету, Аллах вам је дао да вам он буде коначна одредница јер сте добра дела радили, дела којима сте желели Аллахово Лице.\""
  7:44,"Становници Раја ће да дозивају становнике Пакла након што свака скупина уђе у своје место: \"Ми смо стварно нашли Рај којег нам је обећао наш Господар и у који нас је увео, па да ли сте ви, о неверници, нашли Пакао који вам је Бог обећао?\" Они ће рећи: \"Да, стварно смо нашли Пакао који нам је обећао.\" Тада ће неко дозвати: \"Аллах удаљио неправеднике од Његове милости! Био им је отворио врата Своје милости на пролазном свету па су се окренули од ње.\""
  7:45,"Ови неправедници су они који су се окретали од Аллаховог пута и друге су подстицали на окретање од њега, и надали су се да пут истине буде искривљен како људи не би њиме ишли, и у Будући свет су били неверници тако да се нису припремили за њега."
  7:46,"Између ове две скупине: становника Раја и Пакла, биће висока преграда, бедеми, и на њима ће бити људи којима су се изједначила добра и лоша дела. Они ће препознати становнике Раја по њиховим знаковима, попут белине лица, и становнике Пакла по њиховим знаковима, попут црнила њиховог лица. Ови људи ће дозвати оне у Рају из почасти: \"Мир вама!\" То ће бити док још становници Раја нису ушли у Рај а надају се уласку у њега Божјом милошћу."
  7:47,"Када погледи оних који су на бедемима буду окренути ка становницима Пакла и виде у каквим се мукама налазе замолиће Аллаха: \"Господару наш, немој нас ставити са неправедницима, неверницима и вишебошцима.\""
  7:48,"И они на бедемима ће дозвати невернике становнике Пакла које ће препознати по знаковима њиховим, попут црнила лица, плавих очију: \"Није вам користило ваше сакупљање иметка и људства, нити вам је користио то што сте се, из охолости, окретали од истине.\""
  7:49,"Бог ће се обратити неверницима, корећи их: \"Јесу ли ово они за које сте се заклињали да их неће стићи Божја милост?\" А рећи ће верницима: \"Уђите у Рај, нећете се бојати онога што вас чека, нити ћете туговати за ужицима пролазног света који су вам промакли, јер ћете у вечном благостању бити.\""
  7:50,"Становници Пакла ће да дозивају становнике Раја: \"Пролијте на нас воду, о становници Раја, или нам дајте храну којом вас је Бог опскрбио!\" Становници Раја ће рећи: \"Бог је то забранио неверницима због њиховог неверства, и ми вам нећемо дати оно што вам је Бог забранио.\""
  7:51,"Ови неверници су своју веру узели за забаву и игру, и обмануо их је овосветски живот својим украсима; данас ће Бог њих заборавити и оставити да пате као што су они били заборавили сусрет на Судњем дану и нису се за њега спремали, већ су порицали Аллахове доказе иако су знали да су од Аллаха."
  7:52,"Дошли смо вам са овим Кур'аном који је објављен Мухаммеду, нека је над њим Божја милост и благослов, и објаснили смо га по знању Нашем; он вернике води ка исправности и истини, и он је милост за вернике због тога што указује на добро оба света."
  7:53,"Неверници само чекају да их задеси обећана болна казна на Будућем свету. Оног дана када их задеси казна о којој су обавештени и када верници добију награду о којој су обавештени, рећи ће они који су на овом свету заборавили Кур'ан и нису радили по ономе што је у њему: \"Посланици нашег Господара су долазили са истином у коју нема сумње, као што нема сумње да је све то од Бога, па камо среће да имамо посреднике који ће се за нас заузимати код Бога, да нас спаси казне, или камо среће да се вратимо на пролазан свет да радимо добра дела уместо лоших и тако да се спасимо!\" Ови су неверници пропали јер су себе у пропаст бацали својим неверством, и нестало је оно што су обожавали поред Бога па им ништа неће користити."
  7:54,"О људи, доиста је ваш Господар Аллах, Онај Који је створио небеса и Земљу ни из чега за шест дана, а затим се изнад Арша уздигао онако Њему доликује, чију каквоћу ми не можемо докучити. Он ноћне тмине смењује светлошћу дана, и светлост дана смењује тминама ноћи, тако да је једно од другог неодвојиво. И Он је створио Сунце, Месец и звезде, све је подређено законима, и само Он све ствара, па ко је створитељ мимо Њега? Само Њему припада одредба, и у Њега је велико добро и доброчинство, и само Он поседује особине величанства и савршенства, Господар свих светова!"
  7:55,"О верници, потпуно понизно молите свог Господара, у себи, искрено, без жеље да вас неко види, и не придружујући неког Богу у молитви. Доиста Он не воли оне који прелазе Његове границе у молитви, а у највеће видове прелажења Његових граница у молитви спада упућивање молитве неком поред Њега, као што то раде вишебошци."
  7:56,"И не правите неред на Земљи чинећи грехе након што је Аллах на њој ред успоставио шаљући посланике, и испунио је покорношћу Њему једином, и молите само Њега, уз страх од Његове казне и надање Његовој милости. Доиста је Аллахова милост близу доброчинитељима, па будите од њих."
  7:57,"Узвишени Аллах је Тај Који шаље ветрове који наговештавају кишу, па када ветрови понесу облаке отежане садржајем воде учинимо да оду до мртвог предела на који спустимо кишу, и њом чинимо да роде све врсте плодова. Као што чинимо да мртва земља оживи рађањем тих плодова учинићемо да мртве душе оживе и устану из својих гробова. То што радимо са плодовима чинимо како бисте се ви, о људи, сетили Божје моћи и Његовог величанственог стварања и били свесни да Он може васкрснути мртве."
  7:58,"Све врсте нереда на Земљи су забрањене. Из плодне земље излазе биљке, Божјом дозволом, на најпотпунији начин, а такав је и прави верник, чује опомену и њоме се окористи, што код њега производи добра дела, док слана земља тешко изроди биљке, и то такве да у њима нема добра и такав је неверник који не узима поуку из опомене и савета, код којег опомена и савет не производе добра дела. Кроз овако величанствене разноврсне примере наводимо разноврсне доказе за потврду истине за оне који су захвални на Божјим благодатима и Њему се покоравају."
  7:59,"Ми смо Ноја послали као посланика његовом народу, да их позива у Аллахову једноћу, да само Њега обожавају и никог другог, и он им је говорио: \"О народе мој, обожавајте само Аллаха, јер нико мимо Њега не заслужује да буде обожаван. Ја се бојим за вас казне у великом дану, Судњем дану, уколико устрајете на неверству.\""
  7:60,"Главешине његовог народа му рекоше: \"Ми сматрамо да си ти, о Ноје, далеко од исправног.\""
  7:61,"Ноје рече главешинама свог народа: \"Нисам ја у заблуди као што мислите, већ на упути од мог Господара. Ја сам посланик вама од Аллаха, мог и вашег Господара, и Господара свих светова.\""
  7:62,"\"Достављам вам Објаву коју ми је објавио Аллах, и желим вам добро тиме што вас подстичем на примењивање онога што је Он наредио, јер то доноси велику награду, и тиме што вас упозоравам на чињење онога што је Он забранио, јер то доноси казну. Ја од Аллаха знам оно што ви не знате, јер ме је Он подучио путем Објаве.\""
  7:63,"\"Зар се чудите томе што вам објава и опомена од вашег Господара долази на језику једног од вас кога познајете, који је међу вама одрастао и никада није био лажов нити заблудео и ко не припада неком другом народу? Дошао вам је да вас упозори на Божју казну ако порекнете и будете непокорни, и да вас позове да се чувате Његове казне чињењем онога што је Он наредио и клонећи се онога што је Он забранио како би вам се милост указала уколико поверујете.\""
  7:64,"Његов народ га је у лаж утеривао и није поверовао, устрајао је на свом неверству па Ноје упути молитву Аллаху да их уништи. Аллах спаси њега и вернике који га следе од потопа, на лађи, а потопи оне који су у лаж утеривали Његове речи и доказе и устрајали у томе, као вид казне. Заиста су њихова срца била слепа за истину."
  7:65,"И племену Ад посласмо као посланика једног од њих, Ебера, 'мир над њим, који рече: \"О народе мој, само Аллаха обожавајте, јер нико мимо Њега не заслужује да га обожавате! Зар се нећете сачувати Његове казне чињењем онога што наређује и клоњењем онога што забрањује?\""
  7:66,"Главешине и прваци његовог народа који су неверници рекоше: \"Ми знамо да си ти, о Ебере, малоуман, чим нас позиваш да само Бога обожавамо и оставимо обожавање кипова. Ми смо убеђени да лажеш у тврдњи да си посланик.\""
  7:67,"Ебер им одговори: \"Народе мој, нисам ја малоуман већ сам посланик Господара свих светова.\""
  7:68,"\"Достављам вам оно што ми је Аллах наредио да вам доставим, монотеизам и Његов закон. Ја сам вам, уистину, искрени и поуздани саветник у ономе што ми је наређено да вам доставим, ништа не додајем нити одузимам.\""
  7:69,"\"Зар се чудите томе што вам је опомена од вашег Господара дошла на језику једног од вас, а не од анђела или џинна? Хвалите вашег Господара и захваљујте Му на томе што вам је дао власт на Земљи и учинио вас наследницима Нојевог народа којег је уништио због њиховог неверства. Захваљујте Аллаху што вас је одликовао великим и снажним телима, и што вам је дао моћ, и сетите се Аллахових неизмерних благодати према вама како бисте остварили оно што желите и спасили се онога чега се бојите.\""
  7:70,"Његов му народ рече: \"О Ебере, зар си нам дошао да нам наређујеш да само Аллаха обожавамо и да оставимо оно што су наши преци обожавали? Дај ту казну којом нам претиш ако истину говориш!\""
  7:71,"Ебер им одговори: \"Изазвали сте Аллахву казну и срџбу и она ће вас, без сумње, задесити. Зар се са мном расправљате око кипова којима сте сами ви и ваши преци дали имена и учинили их божанствима, иако нису стварна? Аллах вам није дао доказ за такво нешто, па причекајте да вас задеси казна коју сте пожуривали, а и ја ћу с вама чекати. То ће се сигурно десити.\""
  7:72,"Тако спасисмо, Ебера, мир над њим, и вернике који су били са њим, из Наше милости, а искоренисмо оне који су Наше речи и доказе у лаж утеривали и нису верници били, па су казну заслужили."
  7:73,"И арапском племену Семуд смо послали њиховог брата Салиха, да их позива да само Аллаха обожавају. Он им рече: \"О народе мој, само Аллаха обожавајте јер нико поред Њега не заслужује да га обожавате. Дошао вам је јасни доказ од вашег Господара који указује на истинитост онога са чим сам вам дошао, а који се огледа у камили која ће изаћи из стене. Она ће имати одређено време у којем пије па је пустите да једе по Аллаховој земљи, и нећете имати муке око ње. Немојте да је узнемиравате да вас због тога не задеси болна казна.\""
  7:74,"\"Сетите се Божје благодати према вама Који вас је учинио наследницима Ада, и настанио вас на вашој земљи да на њој уживате и постижете оно што желите, а све то након што је уништио Ад због њиховог неверства и порицања, и у долинама градите дворце и брда сечете тако да од њих правите куће. Сетите се Божјих благодати према вама и захваљујте Му, а оставите чињење нереда на Земљи тиме што ћете оставити неверство и грехе.\""
  7:75,"Главешине његовог народа који се узохолише рекоше верницима које су тлачили: \"О ви који верујете, да ли знате да је Салих стварно посланик од Аллаха?\" Они одговорише: \"Ми верујемо у оно са чим је послат Салих, покоравамо се томе и по његовом верозакону радимо.\""
  7:76,"Охолници из његовог народа рекоше: \"Доиста смо ми неверници у оно што ви верујете, о верници. Нећемо поверовати нити ћемо радити по његовом верозакону.\""
  7:77,"Они заклаше камилу чије узнемиравање им је Салих забранио, охоло одбијајући да се покоре Аллаховој наредби, и рекоше исмејавајући се и сматрајући немогућим оно чиме им је Салих претио: \"О Салихе, дај нам ту болну казну којом нам претиш ако си стварно Аллахов посланик.\""
  7:78,"И невернике задеси казна коју су пожуривали тако што их задеси снажан земљотрес и сви освануше мртви, а њихова лица и колена залепљена за земљу, и нико се од њих није спасио."
  7:79,"Салих, мир над њим, се окрену од свог народа након што је изгубио сваку наду да ће му се одазвати и рече: \"О народе мој, ја сам вам доставио оно што ми је Аллах наредио, и саветовао сам вас подстичући и упозоравајући, али ви сте народ који не воли саветнике који им желе да им укажу на добро и да их одврате од зла.\""
  7:80,"И спомени Лота када је осудио оно што ради његов народ и рекао: \"Зар чините ту ружну ствар, зар прилазите мушкарцима? То сте ви измислили и нико вас у том разврату није претекао!\""
  7:81,"\"Ви мушкарцима прилазите да бисте задовољили своје страсти уместо женама које су створене за то, супротно ономе што изискује разум, Објава и неискварена људска природа. Ви прелазите Божје границе тиме што сте изашли из људске нормалности и скрећући и удаљавајући се од онога што изискује здрав разум и неискварена људска природа.\""
  7:82,"И његов народ који чинише тај разврат је Лоту само одговорио, одбијајући истину: \"Избаците Лота и његову породицу из вашег насеља, то су људи који се клоне овог што ми радимо, па нам не доликује да такви остану међу нама.\""
  7:83,"И Ми смо њега и његову породицу сачували наредивши им да по ноћи изађу из тог места на које ће се спустити казна, осим његове жене, која је остала са својим народом и коју је обухватила казна као и њих."
  7:84,"И ми на њих спустимо велику кишу камења, и окренусмо цело насеље наопако, па размисли, о Посланиче, како је скончао Лотов злочиначки народ. Били су уништени и постали су вечно понижени."
  7:85,"Ми смо племену Медјен послали њиховог брата Јетра, мир над њим, који им рече: \"Народе мој, само Бога обожавајте, јер нико мимо Њега не заслужује да га обожавате. Дошао вам је јасни доказ од Бога за истинитост онога са чим сам вам дошао од мог Господара: дајте људима њихово право правилно мерећи количину и тежину робе, и немојте крњити њихова права користећи се изналажењем мана њиховим стварима како би умањили вредност тог нечега и одвраћањем од њих, или варањем власника, и немојте на Земљи ширити неред бивајући неверници и чинећи грехе, након што је Бог на њој успоставио ред слањем веровесника. Ово што вам саветујем вам је боље и корисније, ако сте верници, јер садржи остављање онога што је Бог забранио и примену онога што је наредио, и тиме се приближавате Богу."
  7:86,"И немојте пресецати путеве и претити људима како би им отели иметак, и немојте одвраћати од Аллахове вере оне који желе упуту, желећи да искривите Аллахов пут како људи не би њиме ишли. И сетите се Аллахове благодати према вама и захваљујте му на њој, и било вас је мало па вас је Он умножио. И размислите о томе како су скончали смутљивци на Земљи пре вас, јер их је задесила пропаст и уништење."
  7:87,"\"Ако је једна скупина вас поверовала у оно са чим сам дошао од мог Господара а друга скупина није, онда причекајте - о порицатељи - док Аллах међу нама пресуди, а Он је најбољи и најправеднији судија.\""
  7:88,"Главешине Јофоровог народа који су се охолили рекоше: \"Јофоре истераћемо те из нашег насеља заједно са онима који ти верују, или ћеш се вратити у нашу веру!\" Он им рече размишљајући и чудећи се: \"Зар да вас следимо у вашој неисправној вери макар нам то било мрско?\""
  7:89,"\"Ми бисмо на Бога лаж изнели ако бисмо поверовали у исправност вашег вишебоштва и неверства након што нас је Бог сачувао тога, из Његове милости. Никако није исправно да се вратимо у вашу неисправну веру, осим ако Бог, наш Господар, то хоће, јер се све покорава Његовој вољи. Наш Господар све зна, и само се на Њега ослањамо како би нас учврстио на правом путу и сачувао од путева становника Пакла. Господару наш, пресуди између нас и нашег неверничког народа, помози следбенике истине, којима је учињена неправда, против пркосних неправедника, јер Ти си најбољи судија.\""
  7:90,"Главешине неверници из његовог народа који одбише позив у монотеизам рекоше свом народу претећи: \"Народе наш, ако прихватите Шуајбову веру и оставите вашу веру и веру ваших предака, сигурно ћете пропасти.\""
  7:91,"И задеси их снажан земљотрес и они помреше у својим домовима, пали су на колена и лица, непокретни."
  7:92,"Сви они који су Шуајба утеривали у лаж пропали су, и као да никад нису постојали у својим домовима, и као да никад нису уживали. Они који су Шуајба утеривали у лаж су истински пропали јер су изгубили све, док верници из његовог народа нису пропали, како су мислили ови неверници порицатељи."
  7:93,"Шуајб, мир над њим, се окрену од њих након што су страдали и обрати им се: \"Народе мој, доставио сам вам оно што ми је наредио мој Господар, и саветовао сам вас али ви нисте прихватили мој савет и нисте се покорили мојим упутствима, па како да тугујем за народом који није веровао у Бога и који је био устрајан на свом неверству?\""
  7:94,"Кад год смо послали неког веровесника у неко насеље па су га у лаж утерали становници тог насеља - Ми смо их казнили сиромаштвом и болестима како би се покорили Богу и оставили неверство и охолост. Ово Божје спомињање претходних неверничких народа је упозорење Курејшијама и сваком ко не верује и у лаж истину утерује."
  7:95,"Након што смо их искушали неимаштином и болешћу дали смо им велика добра и сигурност, па кад се умножише и велики иметак стекоше рекоше: \"То што нас погађа тешкоћа и благостање је само животни закон и то се догађало и нашим прецима.\" Не спознавши да су их искушења задесила да би поуку узели, а да им је благостање дошло како би их постепено одвело у пропаст. Након тога смо их изненада казнили а да то нису предосетили или очекивали."
  7:96,"Да су становници ових насеља којима смо слали Наше посланике поверовали у оно са чим су им дошли ти посланици, и да су се Аллаха побојали остављајући грехе и примењујући Његове наредбе, отворили бисмо им врата добра са сваке стране. Међутим, они нису поверовали нити су се побојали, већ су порицали оно са чим су им посланици долазили, па би их изненада кажњавали због свега што су чинили."
  7:97,"Зар су становници ових неверничких насеља сигурни да им Наша казна неће доћи ноћу док спавају у благостању и смирају?"
  7:98,"И да ли су сигурни да им Наша казна неће доћи почетком дана док су немарни и заузети својим овосветским животом?"
  7:99,"Погледајте како им је Бог дао времена и обасуо их благодатима попут снаге и богатства, да би их постепено у пропаст одвео! Зар су неверници порицатељи били сигурни од Божје замке? Само пропали људи мисле да су сигурни од Божје казне иако раде зло. Они који су на правом путу се чувају замке, тиме што не дозвољавају да их благодати обману, већ су свесни да су то Божје благодати и захвални су на њима."
  7:100,"Зар није постало јасно оним генерацијама које дођу да живе на Земљи након што су претходни народи уништени због греха да их Бог може, ако хоће, казнити због њихових греха онако како Он то иначе ради, ако не узму поуку из онога што је задесило њихове претходнике и ако чине иста та уништавајућа дела? Он је њихова срца запечатио па поуку не примају нити им опомена користи."
  7:101,"Ми ти о тим претходним народима, народу Ноја, Ебера, Салаха и Шуајба казујемо и обавештавамо, о Посланиче, о томе како су порицали и инатили се, и како су уништени, да би то била поука и опомена ономе ко поуку и опомену прима. Тим народима су њихови посланици дошли са јасним доказима да говоре истину, али они нису веровали, а Бог је знао да ће порицати. Као што је Бог запечатио срца тих неверничких насеља која у лаж утерују њихове посланике, тако ће запечатити срца оних који не верују у Мухаммеда, нека је Божји мир и благослов над њим, па неће бити упућени ка истинском веровању."
  7:102,"Већина народа којима су послати посланици нису испунили Божју опоруку, и нису се покорили Његовим наредбама, већ су Његове границе прелазили."
  7:103,"Након тих посланика смо послали Мојсија, мир над њим, са нашим јасним доказима и аргументима да би потврдили његову истинитост. Послали смо га фараону и његовом народу, али су они порекли те доказе и узневеровали, па размисли, о Посланиче, како је скончао фараон и његов народ! Бог их је потопио и проклео и на овом свету и на Будућем!"
  7:104,"Када је Бог послао Мојсија фараону и кад дође до њега, рече му: \"О фараоне, ја сам, уистину, послат од Створитеља свих створења, њиховог Власника и Управитеља.\""
  7:105,"Мојсије рече: \"Пошто ме је Он послао дужност ми је да говорим само истину. Дошао сам вам са јасним доказом да говорим истину и да сам послат од мог Господара, па ослободи и пошаљи са мном потомке Израиљеве, које си поробио и које тлачиш.\""
  7:106,"Фараон рече Мојсију: \"Ако си дошао са доказом, као што мислиш, дај тај доказ ако истину говориш.\""
  7:107,"Мојсије баци свој штап који се претвори у велику змију, очигледну сваком ко је посматрао."
  7:108,"Он извади своју руку из отвора на кошуљи код прса или испод пазуха, и она беше бела иако је он био тамније пути, блистава за оне који посматрају."
  7:109,"Главешине који су то посматрали рекоше: \"Мојсије је само чаробњак који добро познаје магију.\""
  7:110,"\"Он жели тиме да вас изведе из ваше земље, Египта.\" Фараон се посаветовао са њима око Мојсија, мир над њим, рекавши им: \"Шта мислите да требам учинити?\""
  7:111,"Они рекоше: \"Дај Мојсију и његовом брату Арону времена и пошаљи изасланике по градовима мисријским да сакупе чаробњаке који се у њима налазе.\""
  7:112,"\"Изасланици ће ти доћи са скупином чаробњака из градова, сваки од њих је добар познавалац магије.\""
  7:113,"Фараон је послао изасланике да сакупе чаробњаке, па када дођоше упиташе фараона да ли ће имати награду ако победе Мојсија?\""
  7:114,"Фараон им одговори: \"Да, имаћете награду, бићете на високим позицијама код мене.\""
  7:115,"Чаробњаци рекоше самоуверено и надмено: \"О Мојсије, изабери шта хоћеш, да ти први почнеш или ми.\""
  7:116,"Мојсије им рече, уверен у Божју помоћ и немаривши за њих: \"Ви први баците ваше конопце и штапове.\" Када бацише опчинише очи људи, приказаше им варку и уплашише их. Њихова чаролија тј. њихов трик је била јака у очима посматрача.\""
  7:117,"Аллах је објавио Свом посланику Мојсију, мир над њим: \"Баци свој штап.\" Он га баци, и штап се претвори у живу змију која прогута конопце и ужад чаробњака који су триковима људима скривали стварно стање обманувши их да су то биле стварне змије.\""
  7:118,"Истина изађе на видело и постаде јасно да је Мојсије дошао са истином, а да су чаробњаци дошли са обичним триковима."
  7:119,"Ту су неверници били побеђени и понижени, а Мојсије постаде победник."
  7:120,"Када су чаробњаци видели Божју моћ и јасне знакове поклонише се и падоше лицем на земљу Богу Узвишеном."
  7:121,"Чаробњаци рекоше: \"Верујемо у Господара свих створења!\""
  7:122,"\"Господара Мојсијевог и Ароновог, јер само Он заслужује да буде обожаван, а не разни измишљени богови.\""
  7:123,"Фараон им запрети након што су поверовали у Бога Јединог: \"Поверовали сте Мојсију пре него што сам вам ја дозволио!? То је ваша варка коју сте ви претходно договорили са Мојсијем како би становнике овог града извели из њега! О чаробњаци, сигурно ћете видети каква ће вас казна задесити!\""
  7:124,"\"Одсећи ћу вам ноге и руке унакрст, а затим ћу вас окачити на палмина стабла како би се уплашио свако ко вас види!\""
  7:125,"Чаробњаци му одговорише: \"Ми ћемо се нашем Једином Господару вратити, и не маримо за тим чиме нам претиш.\""
  7:126,"\"Ти нам само замераш, фараоне, то што смо поверовали у доказе нашег Господара након што су нам дошли преко Мојсија. Ако је то кажњиви грех онда је то наш грех.\" Затим упутише молитву Богу рекавши понизно: \"Господару наш, обаспи нас стрпљењем како бисмо били постојани на истини, и усмрти нас као муслимане, Теби предане, следбенике Твог посланика.\""
  7:127,"Главешине фараоновог народа рекоше фараону хушкајући га против Мојсија и његових следбеника: \"Зар ћеш пустити Мојсија и његов народ да шире неред по Земљи и да оставе тебе и твоја божанства позивајући у обожавање само Бога?\" Фараон рече: \"Побићемо синове Израиљеве а у животу ћемо да им оставимо ћерке да нас служе. И ми смо, сигурно, изнад њих и нама припада власт и моћ.\""
  7:128,"Мојсије рече свом народу: \"Народе мој, тражите помоћ од Бога Јединог и да одагна од вас зло и подари вам добро, и стрпите се у овом искушењу јер сва је Земља Божја а није фараонова ни било кога другог па да може радити на њој шта хоће. Бог наизменично даје власт на Земљи коме Он хоће, али коначна победа на Земљи ће припасти верницима, онима који се покоравају Његовим наредбама и клоне онога што је забранио. Земља припада верницима каква год да их искушења задесе.\""
  7:129,"Израиљћани рекоше Мојсију, 'мир над њим: \"О Мојсије, искушани смо од фараона убиством наших синова и остављањем наших кћери пре него што си нам дошао и након што си нам дошао.\" Мојсије, мир над њим, им рече наговештавајући олакшање: \"Можда ваш Господар уништи вашег непријатеља, фарона и његов народ, и вама да власт на Земљи након њих да би видео - а Он све зна - како ћете поступати након тога, да ли ћете бити захвални или незахвални.\""
  7:130,"Ми смо казнили фараонов народ гладним годинама и сушом, затим мањком плодова и усева земље, како би опомену прихватили и поуку узели, како би схватили да је то казна за њихово неверство па да се покају Аллаху.\""
  7:131,"Када фараоновом народу дође плодна година, и када уберу пуно плодова и усева, и падну цене, они кажу: \"Ово смо добили јер смо заслужили, и јер то нама припада. \"Док ако их задеси искушење попут суше, мноштва болести и других, мисле да им је Мојсије са његовим народом донео несрећу, док је истина да их све то погађа Божјом одредбом, и у томе ни Мојсије нити било ко други има удела, осим у случају да је Мојсије молио против њих. Међутим, већина њих не зна па те ствари приписују неком другом мимо Богу."
  7:132,"Фараонов народ рече Мојсију, мир над њим, пркосећи истини: \"С којим год доказом да нам дођеш доказујући да смо ми на заблуди а ти на истини, како би нас одвратио од онога на чему смо и како бисмо ти поверовали - знај да ти никада нећемо веровати!\""
  7:133,"Па смо на њих послали велику воду као казну за њихово порицање и инат, па су се њихови усеви и плодови потопили, и послали смо им скакавце који су појели њихове усеве, и инсекте који нападају усеве или вашке које узнемиравају човека у његовој коси, и послали смо им жабе које су испуниле све њихове посуде и поквариле њихову храну, и које су им несаницу изазивале, и послали смо им крв тако да се вода у њиховим бунарима и рекама претворила у крв! Све то смо послали као јасне знакове који су долазили једни за другим, али и поред тога су охоло одбили да поверују у Бога и оно са чим им је дошао Мојсије, мир над њим. Они су били народ грешни, народ који никако не оставља заблуду и који не жели прави пут."
  7:134,"Када их Бог казни овим стварима они рекоше Мојсију: \"О Мојсије, замоли за нас твог Господара твојим веровесништвом и тиме што ти је обећао да ће уклонити казну нашим покајањем, да од нас отклони ову казну. Ако се то испуни, ми ћемо сигурно поверовати у тебе и ослободићемо Израиљћане и послаћемо их са тобом.\""
  7:135,"Пошто смо отклонили казну од њих до одређеног рока када ћемо их потпуно уништити, тад гле - прекршише обећање које су дали, да ће веровати и ослободити Израиљћане. Остали су устрајни на неверству и нису ослободили Израиљћане да напусте Миср са Мојсијем."
  7:136,"Када дође време које је одређено за њихово уништење спустисмо на њих Нашу казну тиме што их потописмо у мору, јер су Божје знакове у лаж угонили и од јасне истине се окретали."
  7:137,"И Израиљћанима које је фараон и његов народ тлачио смо дали у наслеђе источне и западне делове земље, земље Палестине коју је Бог благословио дајући да у њој усеви и плодови рађају на најпотпунији начин. И тиме су биле испуњене обећане речи твог Господара, о Посланиче, а Његов говор је најлепши говор: \"А Ми смо хтели да оне који су на земљи тлачени обдаримо и да их вођама и наследницима учинимо.\" (Кур'ан, Ел-Касас, 5.) Бог је дао Израиљћанима власт на Земљи јер су се стрпили на тлачењу које им је долазило од фараона и његовог народа, а уништили смо њихова станишта, замкове и усеве."
  7:138,"И Ми Израиљћане са Мојсијем преведосмо преко мора након што га је Мојсије ударио штапом и оно се раздвојило. Након тога прођоше поред народа који је обожавао кипове поред Бога, па Израиљћани рекоше Мојсију, мир над њим: \"О Мојсије, направи нама кипа да га обожавамо као што ови обожавају кипове поред Бога.\" Мојсије им рече: \"О народе мој, доиста сте ви народ који не зна да је обавезно поштовати Бога и обожавати само Њега, и не зна да Му не доликује придруживање било кога другог у богослужењу.\""
  7:139,"\"Заиста ће њихово обожавање кипова пропасти, и сва њихова дела ће бити поништена јер обожавају неког поред Бога.\""
  7:140,"Мојсије рече свом народу: \"Народе мој, како да вам поред Бога тражим божанство да обожавате, а видели сте величанствене Божје знакове? И Бог вас је одликовао над другим људима вашег времена тиме што вам је уништио непријатеља и дао вам власт на Земљи!\""
  7:141,"\"О Израиљћани, сетите се када смо вас избавили од фараона и његовог народа који су вас понижавали, који су убијали ваше синове и остављали ваше кћери да их служе! У вашем избављању од фараона и његовог народа је велики испит за вас од вашег Господара, који ћете положити ако будете захвални.\""
  7:142,"Бог одреди Свом посланику Мојсију тридесет ноћи у којима ће разговарати са њим, а затим их употпуни са још десет тако да је укупно било четрдесет ноћи. Мојсије рече свом брату Арону када је хтео да оде да разговара са својим Господаром: \"Ти ме замени у вођењу народа, о Ароне, и лепо и милостиво њима управљај, а добро се чувај пута смутљиваца, добро се чувај греха и помагања грешника.\""
  7:143,"Када је Мојсије дошао на одређено место и у одређено време за разговор са својим Господаром, који је трајао четрдесет дана, Бог је разговарао са њим говорећи му Своје заповести и забране и друге ствари, па је Мојсије пожелео да види свог Господара. Тада Мојсије затражи од Бога да му се покаже да га види, а Бог му одговори: \"Не можеш да ме видиш у овосветском тј. пролазном животу, јер то не можеш да поднесеш, али погледај у оно брдо којем ћу да се откријем, па ако то брдо остане на свом месту након тога моћи ћеш да ме видиш, а ако буде сравњено са земљом - нећеш ме видети на овом свету.\" Након што се Бог открио том брду оно се сравни са земљом а Мојсије паде у несвест. Када се освестио рече: \"Господару мој, узвишен си Ти и изнад свега што Ти не доликује, ја ти се кајем што сам тражио да Те видим на овом свету, и ја сам најчвршћи верник у Тебе и први у томе у мом народу.\""
  7:144,"Аллах рече Мојсију: \"Ја сам те одабрао и изнад осталих људи те одликовао објављујући ти Моје посланице, онда када сам те учинио послаником твом народу, и одликовао сам те тиме да разговарам са тобом без посредника. Прихвати ту почаст коју ти дајем и буди захвалан Аллаху на тим величанственим благодатима.\""
  7:145,"И Ми Мојсију написасмо на плочама од дрвета и других материјала све оно што је било потребно Израиљћанима, везано за њихову веру и за њихов овосветски живот, и у томе је била поука за оне који поуку примају, и детаљно појашњење прописа. \"Озбиљно узми ову Тору, о Мојсије, и наређуј твом народу да је на најлепши начин примене, за шта ће имати велику награду. То значи да чине оно што сам им наредио на најпотпунији начин, да буду стрпљиви и да праштају, а Ја ћу им показати коначно уништење оних који се супротстављају Мојој наредби и не покоравају Ми се.\""
  7:146,"Ја ћу охолнике, оне који се уздижу изнад Божјих слугу и изнад истине, спречити да узму поуку из Мојих знакова и доказа који се налазе у њима и око њих, па који год од Мојих знакова и доказа да виде неће веровати у њега. То је зато што се они супротстављају Мојим знаковима и доказима и окрећу се од њих, и непријатељују против Бога и Његовог Посланика. Они ако виде пут истине који води Божјем задовољству - њиме не иду нити то желе, јер они поричу Божје величанствене доказе који указују на истинитост онога са чим су дошли посланици и не размишљају о њима."
  7:147,"Онима који поричу Наше доказе који указују на истинитост Наших посланика и поричу сусрет са Богом на Судњем дану - добра дела ће пропасти, и неће за њих имати награду јер нису испунили услов веровања. Они ће на Судњем дану бити кажњени за своје неверство у Бога, за своје придруживање лажних божанстава једином Богу, и они ће вечно у Ватри боравити."
  7:148,"Мојсијев народ је, након Мојсијевог одласка да разговара са Богом и добије заповести, направио кип у лику телета, који није имао душу, нити је могао да говори! Зар нису знали да им се оно не може обратити нити их упутити на пут добра, материјални или духовни пут, нити им може прибавити корист нити отклонити штету? Узели су га за божанство, и тиме су велику неправду себи учинили."
  7:149,"Након што су се покајали и схватили да су у заблуди због узимања телета за божанство поред Бога, они Бога замолише: \"Ако нам се наш Господар не смилује, не упути нас да Му будемо покорни и не опрости нам што смо обожавали теле, сигурно ћемо изгубити и овај свет и Будући!\""
  7:150,"Када се Мојсије вратио свом народу након разговора са својим Господаром, срдит на свој народ и тужан због стања у којем их је нашао, због њиховог обожавања телета, рече: \"Ружно ли је оно што сте урадили после мене, о народе мој, јер то води пропасти и несрећи! Зар вам је досадило да ме чекате па сте почели да обожавате теле!?\" Он је испустио плоче од силне срџбе и туге, и ухватио је свог брата Арона за браду, и повукао га к себи јер је остао са народом а није променио оно што је видео. Арон је рекао Мојсију, благо му се обраћајући: \"Сине моје мајке, доиста су ме они сматрали слабим и презреним, и скоро да су ме убили, па ме немој казнити па да се моји непријатељи томе радују, и немој ме, из срџбе, сврставати међу народом многобожачким због њиховог обожавања телета.\""
  7:151,"Мојсије замоли свог Господара: \"Господару мој, опрости мени и мом брату Арону, и уведи нас у Своју милост, и обаспи нас Својом милошћу са свих страна. Ти си, Господару наш, најмилостивији према нама.\""
  7:152,"Доиста ће оне који су обожавали теле погодити последица жестоке срџбе њиховог Господара и понижење у животу, јер су Га расрдили и омаловажили. Тако Он кажњава оне који измишљају лажи на Бога Узвишеног."
  7:153,"А што се тиче оних који су чинили лоша дела попут многобоштва и других греха, а затим су се покајали Богу тако што су се вратили веровању и оставили грехе, твој Господар - о Посланиче - ће да им опрости и смиловаће им се."
  7:154,"Након што се Мојсије, мир над њим, смирио, узео је оне плоче које је бацио из срџбе, а које су садржавале упуту, истину и милост према онима који се боје свог Господара."
  7:155,"Мојсије одабра седамдесет људи из свог народа да траже опрост од Бога због тога што су малоумници обожавали теле, и Бог им одреди где и када да дођу. Када су дошли на то одређено место у одређено време, они се дрско понеше према Богу и затражише од Мојсија да им се Бог укаже да Га виде својим очима. Због тога их задеси земљотрес, па сви помреше. Мојсије замоли свог Господара рекавши: \"Господару мој, да си хтео раније да уништиш њих и мене Ти би то урадио. Зар ћеш нас уништити због онога што су урадили малоумници међу нама? То што је мој народ обожавао теле је искушење којим Ти упућујеш кога хоћеш и одводиш у заблуду кога хоћеш. Ти управљаш нама па нам опрости грехе и смилуј нам се Својом пространом милошћу, јер Ти једини прашташ грехе.\""
  7:156,"И учини нас од оних које си почастио у овом животу благодатима и сачуваношћу, и упутио их ка чињењу добрих дела и за које си припремио Рај на Будућем свету, учинивши их тиме од Својих добрих створења. Ми Ти се кајемо, враћамо Ти се и признајемо наше неиспуњавање обавеза. Узвишени Рече рече: \"Мојом казном погађам кога Ја хоћу од оних који иду корацима који воде несрећи, а Моја милост обухвата све на пролазном свету. До сваког створења је стигла Моја милост и моје доброчинство, док ћу на Будућем свету милошћу обасути само оне који се чувају Моје казне чињењем наређеног и клоњењем забрањеног, оне који дају обавезну милостињу на свој иметак онима којима припада, и оне који у Наше речи и доказе верују.\""
  7:157,"\"Оне који следе Мухаммеда, мир над њим, веровесника који није читао ни писао, којем Господ објављује, чије се име и особине налазе у Тори која је објављена Мојсију, мир над њим, и Јеванђељу који је објављен Исусу, мир над њим, који им наређује оно за шта је здравим умовима и неисквареној природи познато да је лепо и добро, и забрањује им оно за шта је здравим умовима и неисквареној природи познато да је ружно, и који им дозвољава лепе врсте јела, пића и бракова у којима нема штете, и забрањује ружне врсте јела, пића и бракова, и који их ослобађа тешких обавеза којима су били обавезани попут раније обавезности смртне казне за убицу, било да је убио намерно или ненамерно. Они међу Израиљћанима и другим народима који буду у њега веровали, поштовали га и помагали га против његових непријатеља, и који буду следили Кур'ан који му је објављен и који је попут светла које осветљава Прави пут - такви су успели, такви су постигли оно што су желели и сачувани су онога чега су се бојали.\""
  7:158,"О Посланиче, реци: \"О људи, ја сам Божји посланик свима вама, Арапима и неарапима, посланик Оног Коме припада власт небеса и Земље, Који једини заслужује да буде обожаван, Који оживљава мртве и умртвљује живе.\" Па верујте у Бога и у посланство Мухаммеда, нека је Божји мир и благослов над њим, веровесника и посланика, који није знао да чита и да пише, већ је дошао са Објавом од свог Господара, који верује у Бога и оно што му Бог објављује, и у оно што је објављено веровесницима пре њега, не правећи разлику међу њима у веровању. Следите га у ономе са чим је дошао од свог Господара надајући се да ћете бити упућени ка ономе што је добро за вас на овом свету и на Будућем."
  7:159,"У народу Мојсијевом, Израиљћанима, била је скупина људи на правом путу, на исправној вери, који људима указују на прави пут и суде праведно."
  7:160,"И поделили смо Израиљћане на дванаест племена, а када је од Мојсија тражио његов народ да Бога моли да их напоји рекли смо му: \"О Мојсије, удари камен својим штапом.\" Он га удари и из тог камена потече дванаест извора, колико је било њихових племена. Свако племе је знало који је његов извор и нико други у њему није могао учествовати. И облацима смо их наткрили тако да их прате и штите их од Сунца, и спустили смо им, као благодат, слатко пиће попут меда, и малу птицу укусног и доброг меса, сличну препелици, и рекли смо им: \"Једите лепу храну којом смо вас опскрбили.\" Они нама нису ништа наштетили својом неправдом, незахвалношћу на благодатима и својим кршењем Божјих наредби, већ су тиме себи неправду учинили, јер су умањили своју срећу водећи себе ка пропасти."
  7:161,"О Посланиче, спомени када је Бог рекао Израиљћанима: \"Уђите у Кудс (Јерусалим) и једите његове плодове на којем год месту и у којем год времену желите, и реците: 'Господару наш, опрости нам грехе.' И уђите кроз капију понизно пред својим Господаром, погнутих глава. Ако тако урадите, опростићемо вам грехе, а доброчинитељима ћемо увећати добро и на овом свету и на Будућем.\""
  7:162,"Неправедници међу њима променише речи које су им наређене - حِطَّة - опрости нам (хиттах), па рекоше - حِنْطَة - јечмено зрно (хинтах), и променише дело које им је наређено, па уместо да уђу у Јерусалим понизно и погнутих глава они уђоше пужећи отпозади, па на њих посласмо казну с неба."
  7:163,"О Посланиче, упитај јевреје, како би их подсетио, чиме су кажњени њихови преци у случају насеља које се налазило поред мора, чији су становници прелазили Божје границе јер су ловили суботом након забране. Бог их је искушао тако што су рибе почеле излазити на површину мора суботом, док у осталим данима им нису долазиле, и тако их је Бог искушао због греха које су чинили. Они су учинили сплетку тако што су поставили мреже и ископали рупе пре суботе, а затим у суботу не би ништа радили док би рибе упадале у њихове замке, а у недељу би узимали ухваћене рибе и јели их."
  7:164,"О Посланиче, спомени како их је једна скупина људи из тог насеља одвраћала од тог лошег дела и упозоравала их, док им трећа скупина рече: \"Зашто саветујете људе које ће Бог због греха уништити на овом свету или жестоко казнити на Будућем?\" Они који су наређивали на добро рекоше: \"Ми их саветујемо да бисмо имали пред Богом оправдање да смо урадили оно што нам је наређено, да смо наређивали добро и забрањивали зло, како нас не би казнио за остављање те обавезе, и како би се они окористили опоменом и оставили грех.\""
  7:165,"Када се грешници окренуше од онога чиме су их саветници опомињали и саветовали, спасили смо оне који су забрањивали зло, док смо жестоко казнили оне који су били неправедни јер су ловили суботом и устрајавали су на томе."
  7:166,"Када су прешли све границе у грешењу према Богу, охолећи се и пркосећи, не примајући поуку, рекосмо им: \"О грешници, постаните мајмуни презрени.\" Па то посташе. Када Ми нешто хоћемо само кажемо: \"Буди.\" И оно буде."
  7:167,"О Посланиче, спомени када је Бог јасно обзнанио да ће дати власт над јеврејима људима који ће их понижавати до Судњег дана. Доиста твој Господар брзо кажњава онога ко према Њему греши па некада убрза казну још на овом свету, али Он прашта ономе ко се покаје и милостив је према њему."
  7:168,"И ми их по Земљи растурисмо поделивши их на разне скупине, након што су били једно. Неки од њих су добри, испуњавају Божја права и права људи, неки су осредњи, а неки су утонули у грехе, и Ми смо их искушавали благостањем и тешкоћама како би се греха оканили."
  7:169,"Након њих дођоше лоши потомци који преузеше Тору од својих предака, читају је а не раде по ономе што је у њој, и узимају безвредна материјална добра као мито због мењања Божје књиге и суђења по ономе што Бог није објавио у њој. При том се пусто надају да ће им Бог опростити грехе, а ако им поново дође мито они га прихвате, и тако једно за другим. Зар Бог од њих није узео завете да ће о Њему говорити само истину, без измене и промене? Они нису оставили рад по Божјој књизи из незнања, већ су добро знали, јер су је читали, и зато је њихов грех још тежи. Уживања Будућег света су вечна и боља од пролазних овосветских уживања, и она припадају онима који су се чували Божје казне чинећи оно што им је наређено а клонећи се онога што им је забрањено. Зар не схватају они који узимају презрени овосветски мито да је оно што је Аллах припремио богобојазнима на Будућем свету боље и трајније?"
  7:170,"А они који се држе Божје књиге и раде по ономе што се у њој налази, који успостављају молитву водећи рачуна о његовим временима, условима, обавезама и добровољним радњама, имаће награду од Бога за оно што су чинили, јер Бог неће допустити да пропадну дела доброчинитеља."
  7:171,"О Мухаммеде, спомени када смо ишчупали брдо и подигли га изнад Израиљћана, након што нису хтели да прихвате оно што је у Тори, па је брдо изгледало попут облака изнад њих, његова је сенка била на њиховим главама, и уверили су се да ће пасти на њих, па им је речено: \"Узмите оно што смо вам дали, прихватите књигу озбиљно и одлучно и трудите се да је примените, и сећајте се прописа који су у њој, и немојте их заборавити, како бисте тим поступком били богобојазни.\""
  7:172,"И спомени, о Мухаммеде, када је твој Господар из кичми синова Адамових извео потомство и затражио од њих да потврде Његово господарство и да је Он један једини истински Бог, на основу дубоко усађеног веровања које је у природи човека, па рече: \"Зар ја нисам ваш Господар?\" А они сви рекоше: \"Јеси, Ти си наш Господар!\" Он рече: \"Ми смо вас питали и од вас смо завет узели како на Судњем дану не бисте могли порећи Божји доказ над вама и рећи: \"Нисмо ништа о томе знали.\""
  7:173,"\"И како се не бисте могли правдати како су ваши преци прекршили завет монотеизма и чинили многобоштво, а да сте их ви само слепо следили у ономе на чему сте их нашли, и како не бисте рекли: \"Зар ћеш нас казнити, Господару наш, због онога што су наши преци радили, који су своја дела многобоштвом поништили? Ми нисмо криви јер нисмо знали истину и само смо претке следили.\""
  7:174,"Као што смо објаснили одломке о томе како скончавају народи који су порицали и били непокорни, тако овима објашњавамо, не би ли оставили многобоштво и постали монотеисти, обожавајући Бога јединог, као што је дошло у завету којег су дали Богу."
  7:175,"О Посланиче, кажи Израиљћанима вест о човеку који је припадао њиховом народу, коме смо дали Наше речи и доказе па их је научио и схватио истину коју садрже, али није радио по томе, па му је ђаво постао стални пратилац, због чега он постаде од заблуделих и пропалих након што је био од упућених и спашених."
  7:176,"А да смо хтели да се он окористи тим речима и доказима Ми бисмо га упутили да ради по њима и тиме бисмо га уздигли и на овом свету и на Вечном свету, али је он одабрао оно што води његовој пропасти, јер се приклонио слеђењу својих овосветских страсти, дајући предност овом материјалном свету над Будућим. Он је, у својој глади према овом свету, попут пса који дахће у сваком стању, било да лежи или трчи. Такви су залутали људи, они који Наше доказе утерују у лаж, па казуј, о Посланиче, ова казивања Израиљћанима како би размислили и оканили се порицања и заблуде."
  7:177,"Нема горих људи од оних који поричу наше доказе, они тиме себи неправду чине јер себе бацају у пропаст."
  7:178,"Кога Бог упути на прави пут такав је истински упућен, а кога Бог удаљи од правог пута, такав је истински пропао, и изгубио је себе и своју породицу на Судњем дану. Доиста је то очита пропаст."
  7:179,"Бог је за Пакао створио многе демоне и људе, у смислу, знао је да ће они да раде дела која воде у Пакао. Њихова срца не докучују оно што им истински користи и штети, њихове очи не виде Божје знакове у њима самима и око њих како би узели поуку, њихове уши не чују Божје речи и доказе па да размисле о њиховом садржају. Они који имају таква својства су попут стоке у недостатку разума, чак су у већој заблуди од стоке. То су они који су немарни према Богу и Судњем дану."
  7:180,"Узвишени Бог има најлепша имена која указују на Његово величанство и савршенство, па Му се њима приближавајте, њима тражите оно што желите и њима Га хвалите, а оставите оне који скрећу од истине кад су Његова имена у питању па друге њима називају, или их негирају Богу, или искривљују њихово значење, или друге пореде са Њим. Ми ћемо такве болно да казнимо због онога што су радили."
  7:181,"Међу онима које смо створили има скупина људи који су на истини и који друге позивају истини па им се одазивају, и који суде праведно."
  7:182,"А онима који у лаж угоне Наше речи и доказе и поричу их отворићемо врата опскрбе, али не из почасти према њима већ ради искушења и постепеног одвођења у пропаст, како би устрајали на својој заблуди, након чега ће их задесити Наша изненадна казна."
  7:183,"Одлажем им казну да би помислили да неће бити кажњени, па да устрају на порицању и неверству због чега ће им казна бити умногостручена. Доиста је Моја замка чврста, дајем им оно за шта мисле да је доброчинство, а желим да их понизим због њиховог неверства и порицања истине."
  7:184,"Зашто ови порицатељи Божјих речи и доказа и Његовог Посланика не размисле па да им постане јасно да Мухаммед, нека је Божји мир и благослов над њим, није луд, већ да је Божји посланик којег је Он послао да људе јасно упозори на Божју казну?"
  7:185,"Зашто не изваде поуку из Божјег поседовања небеса и Земље, и из Божјег стварања биљака, животиња и свега осталог, и из својих животних векова који су се можда приближили свом крају, па да се покају пре него што буде прекасно? Ако не поверују у Кур'ан и обећање и претњу које садржи, па у коју ће другу књигу да поверују?"
  7:186,"Кога Бог остави на цедилу неупутивши га ка истини, таквог нико не може да упути. Бог њих оставља збуњене у својој заблуди и свом неверству, и они не налазе прави пут."
  7:187,"Ови порицатељи те питају упорно, из ината, питају о Судњем дану, када ће наступити, а ти им реци: \"Знање о томе није ни код мене ни код других створења, већ о томе зна само Бог, и само Он ће у одређено време то открити. Наступање Судњег дана је скривено свима на небесима и на Земљи, и доћи ће изненада.\" Они те питају о Судњем дану као да ти тежиш да сазнаш када ће наступити, а не знају да ти о томе не питаш, због потпуности твоје спознаје Бога Узвишеног. Реци им: \"Знање о наступању Судњег дана је само код Бога, али већина људи то не зна.\""
  7:188,"Реци, о Мухаммеде: \"Ја не могу себи прибавити никакво добро нити од себе одагнати никакво зло осим ако Бог хоће. Све то зависи од Бога, и ја не знам осим оно што ме је Он подучио. Ја не знам оно што је недокучиво, а да сам знао недокучиво подузео бих кораке прибављања користи и одагнавања штети, јер бих тада знао шта ће бити и како ће се нешто завршити. Ја сам само посланик од Бога, упозоравам вас на Његову болну казну, и доносим вам радосну вест о Његовој племенитој награди, припремљену за оне који верују у Бога и верују да сам ја Његов посланик и следе оно са чиме сам послат.\""
  7:189,"Он је Тај Који вас је створио од једног човека, Адама, мир над њим, и од његовог ребра је створио његову супругу Еву, како би му правила друштво и како би уз њу нашао свој смирај. Када човек има однос са женом, онда затрудни и у почетку не осећа свој плод, јер је лак, и тако она обавља своје послове не осећајући терет. Када се трудноћа настави и она осети тежину, јер је плод у њеној утроби порастао, тада супружници замоле свог Господара: \"Ако нам даш добро и здраво дете, сигурно ћемо бити захвални на Твојим благодатима.\""
  7:190,"Па када им Бог услиши молитву и да им добро и здраво дете, неки супружници Богу друга божанства придружују кад је у питању то дете, а узвишен је Бог од сваког лажног божанства, јер само је Он Господар и Бог."
  7:191,"Зар вишебошци кипове и друге ствари обожавају поред Бога, а знају да они ништа не стварају па како да заслуже то обожавање? Све су то створења, па како да буду божанства поред јединог истинског Бога?"
  7:192,"Те ствари које вишебошци обожавају поред Бога не могу им ништа помоћи, као што ни себи не могу помоћи, па како да их обожавају?"
  7:193,"О вишебошци, ако тражите упуту од ових кипова које сматрате божанствима поред Бога они вам се неће одзвати, нити ће вас следити, њима је свеједно да ли их ви дозивали или не, јер то су нежива бића, не разумеју, не чују, не говоре."
  7:194,"О вишебошци, они које обожавате поред Бога су Божја створења, у Његовом поседу, попут вас, чак сте ви у бољем стању јер сте живи, говорите, ходате, чујете, видите, док то није случај са киповима. Дозивајте их па нека вам се одазову, ако истину говорите."
  7:195,"Да ли ти кипови које сте узели за божанства поред Бога имају ноге којима иду да вам испуне потребе? Да ли имају руке којима вас могу бранити? Да ли имају очи којима виде оно што вам је недокучиво па да вас обавесте? Да ли имају уши којима чују оно што ви не чујете па да вас обавесте? Ако ништа од тога немају, како их можете обожавати и надати се да ће вам прибавити корист или од вас одагнати штету? О Посланиче, реци тим вишебошцима: \"Дозивајте оне које сте учинили божанствима поред Бога, па нека ми науде без одлагања!\""
  7:196,"Доиста је мој помагач и чувар Бог, ни у кога мимо Њега не полажем своје наде, нити се бојим ваших кипова. Бог ми је објавио Кур'ан, који је упута људима, и Он чува и помаже Своје добре вернике."
  7:197,"О вишебошци, кипови којима се молите не могу вам помоћи, нити себи могу помоћи. Они су немоћни, па зашто им се молите поред Бога?"
  7:198,"О вишебошци, ако се молите вашим киповима, које обожавате поред Аллаха, да би вам дали упуту - па они ваше молитве не чују. Видиш како гледају направљеним очима, а у ствари су нежива материја која не види. Вишебошци су правили кипове у виду људи или животиња, тако да су имали руке, ноге и очи, али су статични, немају живот нити се крећу."
  7:199,"О Посланиче, прихвати од људи оно што могу да ураде од добрих дела и немој их задуживати оним што њихове природе не подносе, јер ће их то отерати. Наређуј им лепа дела и лепе речи, а остави незналице и немој се осврћати на њихово незнање нити им узвраћај. Ко тебе узнемири - ти немој њега неправедно узнемиравати, а ко теби ускрати ти немој њему неправедно ускратити."
  7:200,"О Посланиче, ако осетиш да ти ђаво уноси сумње или те одвраћа од чињења добрих дела, ти се приклони Богу и од Њега тражи заштиту, јер Он чује оно што говориш и зна твоје прибегавање Њему."
  7:201,"Када онима који се чувају Божје казне чињењем наређеног и клоњењем забрањеног дође ђавоља сумња па учине грех - сете се Божјег величанства и Његове казне за грешнике и награде за покорне, па се покају за своје грехе и врате се свом Господару. Тада се врате истини и пробуде се из свог немара."
  7:202,"С друге стране, сотоновој браћи: тешким грешницима и неверницима, сотона непрестано повећава заблуду подстичући их да чине грех за грехом, а нити сотона одустаје од одвођења у заблуду нити они престају са покорношћу њему и чињењем зла."
  7:203,"О Посланиче, ако дођеш са доказом - они те угоне у лаж или се окрену од њега, а ако им не дођеш са доказом кажу: \"Зашто не измислиш доказ од себе?\" Реци им: \"Није моје да од себе долазим са доказима, ја следим само оно што ми Бог објављује. Овај Кур'ан којег вам учим садржи доказе од Бога, вашег Створитеља и Управитеља, и садржи милост и упуту за вернике, док су неверници несрећни и заблудели.\""
  7:204,"Када се учи Кур'ан - помно слушајте његово учење и немојте причати нити се заузимати нечим другим, како би вам се Бог смиловао."
  7:205,"О Посланиче, спомињи Бога, твог Господара, понизно и страхујући, и учи молитву умереним гласом на почетку и на крају дана, због вредности та два времена, и немој бити немаран према спомињању Узвишеног Бога."
  7:206,"О Посланиче, анђели који су код твог Господара не зазиру од тога да Га обожавају, већ су Му предати и неуморни у обожавању, славе Бога ноћу и дању, уздижући Га изнад свега што Му не доликује, и само се Њему клањају падајући лицем на тле."
  8:1,"О Посланиче, следбеници те питају о томе како и ко дели ратне пленове? Реци: \"Ратни пленови припадају Богу и Његовом Посланику. Бог и Његов Посланик суде како ће да се дели ратни плен, а ви морате то да прихватите и да се покорите том пропису. Бојте се Бога, о верници, и примените оно што је Бог наредио и клоните се онога што је забранио, и поправите ваше међусобне односе љубављу, спајањем, лепим опхођењем, опраштањем, и будите покорни Богу и Његовом Посланику ако сте прави верници, јер веровање изискује покорност и удаљеност од грешења.\" Ово питање је постављено након битке на Бедру."
  8:2,"Истински верници су они који, када се Бог Узвишени спомене - њихова се срца страхом испуне и заједно с телима се покоре, а када им се уче Божје речи размишљају о њима па им се веровање повећа, и они се само на свог Господара ослањају у прибављању онога што им користи и одагнавању онога што им штети."
  8:3,"Они који устрајно обављају молитву на потпун начин, у његовим одређеним временима, и који удељују добровољну и обавезну милостињу из иметка којим их Ми опскрбљујемо."
  8:4,"Такви су истински верници, јер су спојили унутрашње веровање са спољашњом покорношћу, и као награду ће добити узвишена места код свог Господара, опрост за грехе и племениту награду. То је уживање које им је Бог припремио."
  8:5,"Као што је Бог учинио да само Он преко Свог Посланика управља поделом ратног плена, након што сте се ви разишли око поделе и почели да се спорити, тако је Он објавио теби, о Посланиче, да изађеш из Медине у сусрет вишебошцима, иако то није било по вољи неким верницима."
  8:6,"О Посланиче, ова скупина верника се са тобом расправља о борби против вишебожаца након што је постало јасно да ће до борбе доћи, као да их неко у смрт води а они то гледају; то раде зашто што им је веома мрско да улазе у бој, и зато што се нису припремили за бој."
  8:7,"О верници, ви који се расправљате, сетите се када вам је Бог обећао да ћете победити једну од две вишебожачке скупине, или ћете освојити каравану са свим њеним иметком и узети га као плен, или ћете ући у бој са другом скупином која је спремна за бој па извојевати победу. И ви сте волели да освојите каравану јер то је било лако и није изискивало борбу, а Бог је хтео да уздигне истину тиме што вам је наредио да уђете у бој са другом скупином, спремном за бој, да бисте побили главешине вишебожаца и заробили многе од њих, и како би до изражаја дошла снага Ислама."
  8:8,"Да би Бог учврстио истину уздижући Ислам и муслимане, што је учинио испољавањем и уздизањем доказа истинитости те истине, и да би уништио заблуду, што је учинио испољавањем и уздизањем доказа њене неисправности, макар то било мрско вишебошцима."
  8:9,"И сетите се дана битке на Бедру, када сте од Бога тражили помоћ против вашег непријатеља, па вам се Бог одазвао и послао вам хиљаду анђела једне за другим."
  8:10,"Бог вам је помогао слањем анђела као радосну вест вама, о верници, вест о томе да ће вас помоћи против вашег непријатеља, и како би у ваша срца улио смирај и уверење у победу. Победа не долази од мноштва људства и опреме, већ од Бога Узвишеног. Бог је Силни, и нико се са Њим не може надвладавати, Мудри у Свом прописивању и одређивању."
  8:11,"О верници, сетите се када је Бог учинио да вас обузме сан, као спокојство након страха којег сте осетили од непријатеља, и када је на вас спустио кишу са неба да би очистио ваша тела од прашине и отклонио сумње које вам је ђаво уносио, и да би ваша срца смирио и учврстио како би и ваша тела била постојана у боју, и како би учврстио ваше стопе чинећи песковито земљиште чврстим да вам стопала у песак не би потањала."
  8:12,"О Посланиче, сети се када је твој Господар надахнуо анђеле које је, као помоћ, послао верницима на Бедру: \"Ја сам са вама, о анђели, Својом помоћи, па ојачајте одлучност верника за борбу против њиховог непријатеља! Ја ћу у срца неверника убацити жестоки страх, па ударајте, о верници, вратове неверника како би умрли, и ударајте њихове зглобове како не би више могли да се боре против вас.\""
  8:13,"То што се десило неверницима, то што су убијани или рањавани, последица је њиховог супротстављања Богу и Његовом Посланику. Нису се покорили Божјим наредбама, нити су поштовали Његове забране, а ко се супротстави Богу и Његовом Посланику у томе - Бог ће га жестоко казнити, било на овом свету или на Будућем свету у Паклу."
  8:14,"То вам је казна, о ви који се супротстављате Богу и Његовом Посланику, па је искусите већ на овом свету, док вас на Будућем свету чека Ватра, ако умрете као неверници и инаџије."
  8:15,"О ви који верујете у Бога и следите Његовог Посланика, ако се суочите са вишебошцима на бојном пољу, немојте бежати од њих, већ се постојано суочите са њима и будите стрпљиви, Бог ће да вас помогне."
  8:16,"А ко им леђа окрене и побегне, без да тиме жели тактичко повлачење да би их поново напао, или да жели да се прикључи присутној скупини муслимана која ће му бити помоћ, такав је на себе изазвао Божју срџбу, и биће кажњен у Паклу, а грозно ли је он боравиште."
  8:17,"О верници, нисте ви убили вишебошце у бици на Бедру захваљујући својој снази и моћи, већ вам је Бог у томе помогао. О Посланиче, ниси ти гађао - када си гађао многобошце - већ их је Бог гађао тиме што је учинио да их погоде твоје стреле. Бог је хтео да искуша вернике дајући им победу над непријатељем упркос њиховој малобројности и слабој опремљености, да би Му били захвални, а Бог чује ваше молитве и све што говорите, и зна оно што радите и шта је добро за вас."
  8:18,"Све претходно споменуто: убијање вишебошаца у боју, погађање вишебожаца стрелама све док нису поражени и док се нису дали у бег, и уздизање верника над њиховим непријатељима - то је од Бога, Он слаби сплетке неверника који сплеткаре против Ислама."
  8:19,"О вишебошци, ако сте тражили да Бог казни неправеднике и насилнике - ето казнио је вас и дао вам је оно што сте тражили, у чему је казна и упозорење за вас а поука за богобојазне. Ако се суздржите од тражења тога биће боље по вас, можда Бог одложи ваше уништење и подари вам времена да се покајете. Ако поново будете тражили да Бог казни неправеднике и насилнике и будете се борили против верника, и Ми ћемо вас поново казнити и даћемо победу верницима, а ваша скупина и ваши помагачи вам ништа неће помоћи, макар вас било много и макар били добро опремљени, а верника било мало. Бог је са верницима, даје им помоћ и победу, а онај уз кога је Бог - такав ће да победи."
  8:20,"О ви који верујете у Бога и следите Његовог Посланика, покоравајте се Богу и Посланику чинећи наређено и клонећи се забрањеног, и немојте се супротстављати а чујете Божје речи како вам се уче."
  8:21,"О верници, немојте бити попут лицемера и вишебожаца који, када им се уче Божје речи, кажу: \"Чујемо Кур'ан.\" Али не промишљају о њему и не ваде поуку из њега, због чега се ни не окористе тим слушањем."
  8:22,"Најгора врста створења код Бога су они који чују истину али је не прихватају, који знају истину али је не говоре. Они не схватају Божје наредбе и забране."
  8:23,"Да је у тим вишебошцима порицатељима било добра Бог би то знао и дао би да се окористе истином коју чују и да схвате Божје доказе, али је Бог знао да у њима нема добра, и да је Он дао да схвате - хипотетички речено - они би се окренули од веровања из ината."
  8:24,"О ви који верујете у Бога и следите Његовог Посланика, одазовите се Богу у ономе што вам наређује и забрањује преко Свог Посланика, јер вас тиме позива истини која ће да вас оживи. Будите уверени да Бог све може, ако сада одбијете да прихватите истину - Бог може да спречи да ваша срца прихвате истину и покоре јој се онда када то будете желели, и будите уверени да ћете се само Богу вратити на Судњем дану, и да ће вас обрачунати за оно што сте радили на овом свету."
  8:25,"О верници, чувајте се казне која неће задесити само оне међу вама који су грешници, већ и оне који то нису. То ће да се деси када неправда постане јавна и када се нико не труди да је уклони! И будите уверени да Бог жестоко кажњава непокорне, па се чувајте непокорности!"
  8:26,"О верници, сетите се када сте били у Мекки, малобројни, потлачени од стране њених становника, савладани, плашили сте се да вас непријатељ не победи одједанпут, па вам је Бог дао уточиште у Медини и ојачао вас Својом помоћи у биткама против ваших непријатеља од којих је и битка на Бедру, и опскрбио вас је многим благодатима од којих су и ратни пленови које сте узели од ваших непријатеља. Све вам је то дао да бисте били захвални на Његовим благодатима, па да вам их повећа, а не да бисте постали незахвални па да вам их одузме и казни вас."
  8:27,"О ви који верујете у Бога и следите Његовог Посланика, немојте изневерити Бога и Посланика остављајући примену онога што вам је наређено и клоњење онога што вам је забрањено, и немојте проневерити ваше поверење попут чувања вере и других поверења, а знате да је то проневера и тиме бивате издајници."
  8:28,"О верници, знајте да су ваши имеци и ваша деца испит од Бога, и те благодати вас могу одвратити од тога да радите за свој оносветски успех и навести да проневерите поверење. Знајте да је код Бога велика награда, па немојте себи ускраћивати ту награду вршећи проневеру због својих иметака и потомака!"
  8:29,"О ви који верујете у Бога и следите Његовог Посланика, знајте да - ако будете чинили добра дела и клонили се лоших - Бог ће вам дати способност разлучивања између истине и заблуде, тако да вам не буде помешано, и избрисаће грехе ваше. Бог вам даје велико добро, у шта спада и Рај којег је припремио за све Своје вернике."
  8:30,"О Посланиче, спомени када су се вишебошци уротили против тебе разматрајући да ли да те ухапсе, протерају или убију, па је Бог уништио њихову сплетку и њима направио замку, а Он најбоље узвраћа на замке."
  8:31,"Када им се Божје речи казују они из ината и охолости одбијају истину и кажу: \"Већ смо чули слично овоме, и да хоћемо ми бисмо дошли са нечим попут Кур'ана. Овај Кур'ан представља само лажи претходних народа и ми нећемо да верујемо у њега.\""
  8:32,"О Посланиче, спомени када вишебошци рекоше: \"О Боже, ако је истина оно са чим је дошао Мухаммед, гађај нас камењима са неба која ће нас уништити, или нам дај неку другу жестоку казну.\" То су рекли ради истицања жестоког порицања."
  8:33,"Бог није хтео да казни твој народ тако да их искорени док си ти међу њима и док траже опрост за своје грехе."
  8:34,"Шта је то што може да спречи Бога да их казни ако буду радили оно што изискује кажњавање, попут спречавања људи да дођу у џамију око Ка'бе, они нису њени чувари већ су то богобојазни верници који чине добра дела и клоне се лоших, али већина вишебожаца то не зна, па су зато утврдили да су Божји миљеници и штићеници."
  8:35,"Молитва вишебожаца код Ка'бе се састоји од звиждања и пљескања, па искусите - о вишебошци - казну у виду убијања и заробљавања у бици на Бедру, због вашег неверства и утеривања у лаж Божјег Посланика."
  8:36,"Доиста они који не верују у Бога троше иметке своје да људе одврате од Божје вере! Трошиће али им се неће остварити оно што желе, а затим ће последица и коначница тог њиховог трошења бити горко кајање! Изгубили су иметке и циљ ради којег су трошили, а затим ће бити савладани од стране верника, док ће они, неверници, бити одведени у Пакао на Судњем дану, у којем ће заувек да бораве."
  8:37,"Ови неверници који су трошили иметке своје ради одвраћања од Божјег пута биће одведени у Пакао. Аллах ће раздвојити између покварене неверничке и добре верничке скупине, а затим ће покварене људе, покварена дела и покварене иметке згомилати и у Пакао бацити. То су прави губитници, јер су изгубили себе и своје породице на Судњем дану."
  8:38,"О Посланиче, реци онима из твог народа који не верују у Бога и Његовог Посланика да ако се окане свог неверства и одвраћања верника од Божјег пута - Бог ће им грехе опростити, јер Ислам брише оно што је било пре њега, а ако се врате неверству - Бог ће им убрзати казну, јер је то Божји закон за оне који порекну и устрају у свом неверству."
  8:39,"О верници, борите се против вашег неверничког непријатеља све док не нестане вишебоштво и одвраћање муслимана од Божје вере, и док не остане само Божја вера и покорност само Њему. Ако се неверници окану вишебоштва и одвраћања од Божјег пута ви их оставите, а Бог зна шта раде и ништа Му није скривено."
  8:40,"Ако се окрену од онога што им је наређено: од остављања неверства и одвраћања од Божјег пута, онда будите сигурни да ће вас Бог помоћи против њих. Диван је Он Заштитник ономе кога узме у Своју заштиту, и диван је Он Помагач ономе ко помаже Његову веру. Кога Он штити успео је, а кога Он помогне победио је."
  8:41,"Знајте, муслимани, да се ратни плен дели на пет делова; четири петине припадају борцима, а једна петина припада Богу и Његовом Веровеснику, нека је мир над њим и Божја милост, а то је намењено за: опште користи муслимана, ближим Посланиковим сродницима из његовог племена, сирочади, сиромасима и путницима који сами путују. Тако ће поступити онај ко искрено верује у Кур’ан и у оно што је објављено Посланику, нека је мир над њим и Божја милост, на Бедру, кад су се сукобили муслимани и многобошци и кад је Свевишњи Бог одвојио добре људе од Својих непријатеља, јер Он све може да уради."
  8:42,"Сетите се Битке на Бедру, кад сте се ви сместили у долини ближој Медини, неверници у оној даљој, у правцу Меке, а Ебу Суфјанова каравана је била ниже вас. Да сте се договарали с неверницима око времена почетка борбе, не бисте се договорили. Међутим, Узвишени Господар је одредио да се састанете и сукобите, унапред се не договоривши. То је учинио зато да би вас помогао против неверника и да би њих поразио и понизио. Био је у томе заиста доказ, после којег су неки остали неверници, а верници су се само учврстили у свом веровању. Бог чује тајне и јавне речи, зна тајна и јавна дела. Њему ништа није скривено, и сваком ће дати оно што је заслужио."
  8:43,"Једна од Божјих благодати према теби, Веровесниче, је и то што је учинио да, пре Битке на Бедру, усниш многобожачку војску малобројном, па сте се усудили да поведете борбу против њих и одушевили сте се сусрету с њима. Међутим, да ти их је Бог у сну показао многобројним и да си о томе обавестио муслимане, они би се подвојили и поколебали у погледу борбе. Ипак, Бог вас је спасио од разочарења, заштитио вас је од малаксалости и помогао и подржао анђелима, Својом војском па је победа била неупитна. Бог зна оно шта је у срцима и шта се у душама скрива."
  8:44,"И сетите се сукоба на Бедру! Учинило вам се да је неверничка војска малобројна, па сте били чврсти и одлучни за борбу, али се, такође, и многобошцима учинило да вас је мање него што вас је уистину било, па су се и они обрадовали борби. Да су вас видели у том броју, сигурно би одустали од борбе. Међутим, Бог је желео да се борба догоди, да помогне Своје пријатеље, а порази непријатеље, да узвиси веру Ислам, а понизи заблуду и њене поборнике. Нека је слављен Бог, Који чини оно што жели и Којем је све лако учинити. Његова се одлука и одредба у потпуности извршавају и само Њему ће се на крају све вратити па ће свако уживати или ће кажњен бити, сходно оном шта је чинио."
  8:45,"О ви који чврсто верујете у оно што је Бог објавио, у Његовог Посланика, нека је мир над њим и Божја милост, Његова обећања и претње, кад се сукобите с неверницима, будите постојани и стрпљиви, како би вам Господар подарио обећану победу! У томе се помозите честим спомињањем и слављењем Бога јер је Он најбољи помагач и од Њега зависи победа. Са спомињањем и слављењем Бога спушта се милост и благослов, а отклањају се тегобе."
  8:46,"Покоравајте се Богу и Његовом Веровеснику, нека је мир над њим и Божја милост, извршавајући наредбе, а сустежући се од забрана. И никако се не разилазите, јер вас разилажење слаби, одузима вам снагу и онемогућује помоћ и победу. Стрпите се приликом искушења јер Бог, уистину, помаже, оснажује и уздиже стрпљиве."
  8:47,"Пазите се, верници, и не будите попут многобожаца који су из Меке на Бедр дошли пуни поноса, охолости и самољубља, да би изазвали дивљење код људи и одвратили их од Ислама. Бог зна све оно што они чине, ништа му није скривено, и за све ће да их обрачуна."
  8:48,"И сетите се, верници, кад је ђаво улепшавао многобошцима борбу против вас и гарантовао им помоћ, али их је преварио и обмануо. Већим него што у ствари јесте, представио је број њихових ратника и снагу, тврдећи да ће их он заштитити и помоћи приликом борбе. Међутим, кад су се две војске сукобиле и кад су сви спознали право стање свог непријатеља, ђаво је прекршио своје обећање и изневерио је безбожнике. Бежећи, у страху, повикао је: “Отказујем вам помоћ не могу да вас заштитим, јер ја видим строге и снажне анђеле, против којих се нико не може борити! Бојим се да ме Бог не уништи Својом казном, јер Он је непобедив и кажњава казном коју нико не може да поднесе.”"
  8:49,"Такође се сетите кад су дволичњаци и они који су сумњали у веру казали: “Ови верници обманути су и заведени својом вером, мисле да ће победити све људе, а изузетно су бедни, малобројни и слаби!” Међутим, Свевишњи Бог извештава да ће помоћи и подржати сваког оног ко се на Њега ослони и ко Њему препусти своје потребе, и да ће му дати понос и власт, а да ће поразити душмане, макар били бројнији. Аллах је силан и непобедив, све мудро и прецизно уређује и одређује."
  8:50,"Верниче, када би видео кад анђели, снажно и грубо, чупају душе неверницима, кад их гвозденим маљевима по лицима и леђима ударају, кажњавајући их и понижавајући! И још им, омаловажавајући их, кажу: “Искусите жестоку и несносну казну у Паклу због оног што сте чинили!”"
  8:51,"Анђели им кажу и ово: “То вам је казна зато што нисте веровали у Бога, зато што сте утеривали у лаж Његовог Посланика, нека је мир над њим и Божја милост, борили се против Његових пријатеља и одвраћали од Његовог пута! Бог вас није неправедно казнио, већ сте казну заслужили. А Господар светова Своја створења никад не кажњава без разлога, него им пошаље доказе преко посланика и у виду објаве објасни им Прави пут, истину и заблуду, па их тек онда награђује и праведно кажњава.”"
  8:52,"Оно што се догодило меканским многобошцима догодило се и фараоновом народу и онима који су били пре њих; сви су негирали Божје постојање, а посланике би угонили у лаж. Божји закон је да такве жестоко казни, због њихових недела."
  8:53,"Казна их је задесила зато што Узвишени Бог неће преиначити благостање и срећу у искушење и несрећу неком народу, све док се тај народ не удаљи од вере и престане да чини добра дела, а почне да чини лоша. Кад се то догоди, Свезнајући Бог одузме благодати том народу и расрди се на њих, понос замени понижењем, снагу слабошћу, богатство сиромаштвом, сигурност страхом. Бог, Узвишени, чује све и зна све, добро и зло. Он кажњава само непокорне и непослушне, по правди, а награђује добре, из Своје милости и доброте."
  8:54,"Дакле, оно што се догодило меканским вишебошцима догодило се и фараоновом народу и онима који су били пре њих, а који су порицали доказе Господара свог, Који их је створио, опскрбио и обасуо многим благодатима, а потом их је искоренио, због непослушности; фараона и оне с њим потопио је. Они су сами себи насиље чинили и тако су заслужили да их Бог, по правди, казни."
  8:55,"Најгора су створења на Земљи она која поричу Божје доказе и утерују у лаж Божје посланике. Такви људи не верују ни у какав Божји знак јер су огрезли у неверству, изгубили су могућност расуђивања и закључивања, и могућност спознаје Правог пута."
  8:56,"Ти си, Посланиче Ислама, склопио уговор с јеврејским племеном Курејза у којем су се обавезали да неће помагати многобошцима, али они су прекршили исти тај уговор, што је и карактеристично за њих. Они се не боје Бога нити страхују да ће бити кажњени прекрше ли уговор."
  8:57,"Кад се сукобите, на бојном пољу, ти ове примерно казни да тиме престрашиш многобошце који су иза њих, да те се боје и страхују од тебе, па више никад неће прекршити договор. Уколико застрашиш невернике, од твоје ће силе стрепети сви непријатељи."
  8:58,"Ако се увериш да твој непријатељ жели прекршити међу вама важећи договор, и ти јавно опозови исти тај уговор, да би обе стране истовремено знале да уговор више не важи. Ако га тајно прекршиш, оптужиће те за издају, а ако уговор желиш до краја да испоштујеш, бићеш неспреман за борбу. А након што откажеш уговор, поведи борбу против безверника. И знајте да Бог не воли оног који не оправда поверење и прекрши уговор."
  8:59,"Нека не мисле твоји непријатељи који су се спасили од смрти да су умакли Божјој казни, јер они то нису у стању учинити. Силни Бог казниће их у одговарајуће време."
  8:60,"Припремите се, муслимани, духовно и материјално, против свих непријатеља, како бисте снагом коју имате уплашили све Божје и ваше непријатеље: многобошце, атеисте, следбенике Књиге и све друге невернике. Тад ће се поштовати и ценити Ислам, муслимани и њихова обележја. Истина без моћи и снаге изгубљена је и страна, а постојање без части није вредно спомена. Слаб и понижен човек мета је и плен за непријатеља и противника. Обавеза је улагати труд на научном пољу како би муслимани имали фабрике, савремено оружје и способну војску, а тад ће их се бојати познати и непознати непријатељи. Иметак и труд који улажете на Божјем путу биће забележени код Њега."
  8:61,"Уколико неверници желе мир, ти пристани на мир, па склопи с њима уговор ако иде у прилог муслиманима, и ослони се на Бога. Свемогући Бог сачуваће те и улиће у теби сигурност, јер Он све чује и све зна."
  8:62,"Буду ли намеравали да те преваре, Бог ће да те заштити и сачува од њиховог зла; Бог те је помогао и оснажио верницима који те следе. Пошто се Посланик, нека је мир над њим и Божја милост, у потпуности ослонио на Аллаха, Он је увек био с њим и помагао му, а потом му је дао војску верника, исељенике из Мекке и становнике Медине, да се боре уз њега."
  8:63,"Свевишњи је Бог ујединио срца муслимана након што су, пре појаве Ислама, била пуна мржње. Постали су браћа по вери, међусобно су се волели и уважавали. Да си ти, Посланиче, уделио сва богатства овог света, не би их ујединио у љубави, јер срца може ујединити искључиво вера у Свезнајућег Господара. Приликом недостатка вере јавља се егоизам, фракционаштво и фанатична љубав према породици и племену. Међутим, Бог је, из Своје доброте и милости, ујединио муслимане, и само Њему припада хвала и слава. Он је Силни и Његова се одредба мора провести, нико Њега не може потчинити, све што чини, чини на основу Своје савршене мудрости."
  8:64,"Божји Посланиче, Бог те чува и штити од зла твојих непријатеља и њихових сплетки, а чува и штити и искрене вернике који те следе, а које је Он упутио и одабрао и учинио твојим помагачима."
  8:65,"Веровесниче, потичи вернике на борбу против непријатеља међу неверницима који их нападају, подстичи их да буду стрпљиви и постојани у боју. Обрадуј их вешћу да ће они, ако их буде двадесет стрпљивих бораца, победити две стотине непријатеља, односно да ће, буде ли их стотину стрпљивих бораца, сигурно поразити хиљаду неверничких бораца. То је тако, јер неверник не разуме тајне и циљеве рата, па му је једини циљ превласт на овом материјалном свету. Док је прави смисао и циљ ратовања у Исламу Будући свет."
  8:66,"Данас вам је Милостиви Бог дао олакшицу, јер је тешко да се један човек бори против десет људи. И дужност је да се један од вас стрпи против двојице па ће, отуда, стотину ваших стрпљивих и искрених бораца победити, уз Божју помоћ, две стотине непријатеља, а хиљаду ће бораца, Божјом вољом, победити две хиљаде непријатељских бораца. Јер Бог је на страни стрпљивих верника, помаже им и подржава их."
  8:67,"Веровеснику није дозвољено да заробљава непријатељске војнике и да захтева искуп за њих све док се борба не заврши, како би исламска држава оснажила и била равноправна с другим државама; а ви, о верници, желите пролазна богатства овог света прихватајући искуп од заробљеника. Бог жели да својом борбом на Његовом путу заслужите узвишену победу и вечно уживање на Будућем свету. Бог је силан и непобедив, па помаже оном ко помаже Ислам, а уништава онога ко Му се супротстави. И мудар је у свему што чини, у Својим одредбама и оном што прописује."
  8:68,"Да вам Бог није дозволио узимање ратног плена и заробљавање, ви бисте сад били жестоко кажњени зато што сте узели од заробљеника искуп у замену за њихове животе. Они су се борили против Бога и Његовог Посланика, нека је мир над њим и Божја милост, и изашли у бој како би одвраћали људе од Божјег пута."
  8:69,"Трошите, о верници, иметак из ратног плена који вам је Узвишени Аллах допустио, у шта спада и искуп заробљеника, јер је то допуштена зарада. Чините оно што вам је Аллах узвишени наредио и клоните се оног што вам је забранио. Аллах много прашта грешницима који се кају и бескрајно је милостив, прашта онима који су чинили зло."
  8:70,"О Веровесниче, реци вишебошцима који су заробљени у бици на Бедру: “Ако Бог зна да у вашим срцима постоји љубав спрам веровања и жеља и спремност за прихватање истине, Он ће вам, из Своје доброте, дати више него што сте ви дали муслиманима, а на Будућем свету доделиће вам величанствену награду и опростиће вам грехе. Свевишњи Бог прашта и највеће грехе, јер Он је Свемилосни и Самилосни, а Његова милост и доброта је свеобухватна.” Ово Аллахово обећање обистинило се над онима који су прихватили Ислам, а један од њих био је Аббас, Послаников стриц."
  8:71,"Ако су ти се благо обратили само зато да те обмане и преваре, па и пре су обмањивали и варали. Ипак, Бог ти је помогао у бици на Бедру и омогућио ти је да их победиш. Свезнајући Бог зна све тајне света, мудро ствара и управља."
  8:72,"Они који верују у Бога, следе Његовог Посланика, нека је мир над њим и Божја милост, исељавају се из своје у исламску земљу и боре се на Божјем путу, имецима својим и животима својим, како би Божја реч била горња (а то су исељеници из Мекке), и они који су им пружили уточиште, помогли им и с њима све једнако делили (а то су становници Медине) – сви су они помагачи своје браће, истине, борбе за правду, за добро. Што се тиче оних који верују али су остали у неверничкој земљи и нису се иселили, ви се с њима нисте братимили и нема уговора између вас и њих све док се и они не доселе код вас, у исламску земљу. Међутим, ако од вас затраже да им помогнете против неверника како би се заштитили од њиховог тлачења, ви им помозите, осим ако између тог народа и вас постоји уговор о ненападању. У том сте случају дужни да испоштујете тај уговор и нећете помоћи муслиманима против безверника с којима имате потписан уговор, јер исти ти муслимани живе у неверничкој земљи. Бог зна све, јавно и тајно, шта људи чине. Он ће сваком дати оно што је заслужио."
  8:73,"Неверници помажу и штите једни друге, они не помажу верницима, нити верници помажу њима. Ако ви, о верници, не будете помагали верницима, борили се против кривоверних и слушали Господара светова, доћи ће до велике смутње, па ће неверници бити снажнији од муслимана. Ислам ће тад ослабити, а неверници ће се ујединити против верника, и Земљом ће завладати неред, утолико већи јер ће власт имати безбожници и зато што ће одвраћати од Божјег пута."
  8:74,"Они који верују у Бога, Његовог Посланика, нека је мир над њим и Божја милост, исељавају се из своје у исламску земљу и боре се на Божјем путу ради уздизања Ислама, па и естановници Медине, који су пружили уточиште исељеницима из Мекке и помагали им у Медини – сви су они честити верници и искрени према свом Господару. Бог ће им опростити грехе и даће им лепу и благословљену опскрбу, у вечним баштама уживања, где ће бити срећни, радосни и задовољни."
  8:75,"Они који верују исељавају се из своје у исламску земљу и боре се на Божјем путу заједно с верницима, такви су ваша браћа по вери и дужни сте да им помажете и да их штитите. Рођаци су, према исламском верозакону, једни другима пречи од исељеника кад је реч о наслеђивању, јер само Бог зна у чему је корист за робове и коме шта треба да припадне. Он је прописе о наслеђивању објавио сходно Свом савршеном знању и мудрости. Бог све зна. Познато Му је у чему је добро за људе, па им то и пропише."
  9:1,"Бог и Његов Посланик, нека је мир над њим и Божја милост, немају ништа с многобошцима, а уговор који су они, вишебошци Арапског полуотока, потписали с муслиманима више не важи."
  9:2,"“Путујте по Земљи куд год хоћете у периоду од четири месеца, од тренутка ове обзнане. И ви, о вишебошци, будите уверени да вас неће мимоићи Божја казна, ако вас је мимоишло страдање у рату. То је тако, јер Бог, Узвишени, невернике кажњава на овом свету поразом и понижењем, а потом Пакленом ватром, на будућем свету.” Овај се одломак односи на оне вишебошце с којима је потписан уговор на неодређено време. Уговор који траје одређено време, па макар трајао и дуже од четири месеца, треба да се испоштује."
  9:3,"Јасан је и обелодањен проглас од Бога и Његовог Веровесника, нека је мир над њим и Божја милост, свим људима на дан Курбан-бајрама, кад се завршавају обреди хаџа – да уговор с многобошцима више није на снази. Али, ако се неверници покају, и напусте обожавање кипова и прихвате Ислам, то им је боље и на овом и на оном свету, а прече је да Ислам прихвате него да устрајавају на многобоштву. Ако пак окрену главе од Ислама и покоравања Милостивом Богу, нека знају да су у Божјој руци и да не могу избећи Његову казну. А ти, Веровесниче, обавести невернике да их, због лоших дела која су чинили на овом свету, чека болна патња у Паклу."
  9:4,"Из претходног прописа изузимају се незнабошци с којима имате потписан уговор, а који нису прекршили ниједан параграф истог тог уговора, нити су било кога помогли у борби против вас. Ето, одржите уговор који сте с њима потписали и будите доследни свом обећању, знајући да Бог воли оне који се држе уговора."
  9:5,"Кад прођу свети месеци у којима сте вашим непријатељима гарантовали сигурност - убијајте незнанобошце где год их нађете, опседајте њихове тврђаве и на њиховим путевима, заробљавајте их. Ако се покају од незнанобоштва, и почну обављати молитву и давати милостињу, постали су ваша браћа по исламу, па их оставите на миру. Заиста Бог пуно прашта онима који се кају и милостив је према њима."
  9:6,"Затражи ли неки многобожац од тебе сигурност, пружи му је како би му проучио нешто лако из Кур’ана, оно што ће да разуме, а потом га пошаљи тамо где ће да буде сигуран, јер неверници не знају у чему је добро и корист за њих, нису проницљиви да схвате вредност преласка на Ислам."
  9:7,"Не може постојати уговор између Бога и Његовог Посланика, нека је мир над њим и Божја милост, с једне, и многобожаца, с друге стране, јер су многобошци вероломни. Али, ипак, држите се уговора који сте склопили на Худејбији, у близини Часног храма, све док га се они буду држали, јер Свевишњи Бог воли оне који Га се боје извршавајући верске наредбе, а сустежу се од верских забрана."
  9:8,"Како да се држите уговора с многобошцима кад су они порочни, па их, ако би вас победили и над вама завладали, ништа не би спречило да вас узнемиравају и кажњавају: ни савез, ни сродство, ни уговор!? Они вас придобивају слатким, умиљатим речима, а срца су им пакосна против вас, завиде вам, мрзе вас и заклети су вам непријатељи; већина њих грешници су јер не поштују уговор."
  9:9,"Божје речи и доказе замењују за нешто што је бедно, ниско и пролазно, па спречавају људе од уласка у Ислам. Лоше је оно што они чине!"
  9:10,"Кад су у питању верници, они не поштују ни савез, ни сродство, ни уговор, па прелазе границе Божјег верозакона, неправедни су и насрћу на права других."
  9:11,"Али, ако се покају прихватајући Ислам, и почну да клањају намаз и да дају зекат, они су тад ваша браћа у вери, па имају иста права и обавезе као и ви. Уколико прихвате Ислам, њихови ће животи и имеци бити заштићени, као и ваши. Ето тако Бог објашњава Своје доказе онима који разумеју и имају памети."
  9:12,"Ако незнабошци прекрше обећања која су вам дали, повреде темеље ваше вере, то јест, обезвреде Кур’ан и Веровесника, нека је мир над њим и Божја милост, тад казните и убијте њихове вође. У погледу њих не важе обећање и уговор о ненападању, тим више јер они никад неће одустати од безверства и убијања муслимана, па остаје да се покају прихватајући Ислам или да буду кажњени. Борите се против њих не би ли одустали од неверства и непоштовања уговора."
  9:13,"Зашто се не борите против мекканских безверника, који крше уговоре с вама и који су одлучили да прогнају Божјег Посланика, нека је мир над њим и Божја милост, из Меке? Они вас узнемирују и убијају откад је Посланик добио посланицу и часни Кур’ан. Зар се бојите вишебожаца, о муслимани?! Само се Бога треба бојати, све је у Његовој руци, ако искрено верујете у Његово обећање, претњу, Књигу и Посланика, нека је мир над њим и Божја милост! Истински се бојте искључиво Бога, Узвишеног!"
  9:14,"О правоверни, убијајте многобошце, Бог ће да их казни вашим рукама, понизиће их поразом и падањем у заробљеништво, док ће вама помоћи и излечити срца ваша од бриге и туге, проузроковане њиховим насртањем на вас. Ви учините оно чиме вас Ми задужујемо, а леп завршетак вама припада."
  9:15,"Бог ће дати да то буде разлог за отклањање срџбе и беса из верничких срца. А када се неко од противника покаје – па, Узвишени Бог зна да ли је његово покајање искрено, и од тога зависи хоће ли оно бити прихваћено. Бог мудро одређује кога ће да упути, а кога ће да остави у заблуду. Он је мудар и у оном што прописује."
  9:16,"Не мислите, о верници, да ће вас Бог, Зналац свих тајни, оставити а да вас неће искушавати, јер Он жели да вам покаже какви сте и какви можете бити, да се види ко је искрен у борби на Његову путу и ко од вас, уместо Господара и Божјег Посланика, нека је мир над њим и Божја милост, није узео никог за присног пријатеља. Богу Свезнајућем су, о људи, позната сва ваша дела, јавна и тајна, Он их бележи и на Судњем дану даће вам у целости оно што сте заслужили; добре вернике ће да награди, а зле људе да казни."
  9:17,"Не приличи да безверци граде и одржавају џамије, јер испољавају неверовање и боре се против Ислама. Свемогући Бог ће да поништи сва њихова дела и они ће у пакленој ватри вечно да бораве."
  9:18,"О изградњи и одржавању џамија брину се искључиво они који верују у свог Господара, Бога, Узвишеног, покоравају се Веровеснику, нека је мир над њим и Божја милост, клањају намаз, дају зекат, само од Бога страхују и ничијег се прекора не боје. За њих се може надати да ће их Милостиви Бог упутити, па ће бити брижни у одржавању џамија и склони чињењу других добрих дела. А кад је реч о многобошцима, они су веома далеко од тога."
  9:19,"Зар мислите, о многобошци, да је онај који ходочаснике напаја водом и води бригу о Часном храму једнак оном који верује у Бога и у Судњи дан и бори се на Божјем путу?! Они не могу бити једнаки: дела неверника ништавна су, а Бог је задовољан трудом верника."
  9:20,"Они који верују у Бога, исељавају се из своје у исламску земљу и боре се на Божјем путу, имецима и животима, на највећем су ступњу код Бога. Они ће на оба света остварити своје жеље и биће истински добитници."
  9:21,"Свевишњи Бог шаље им радосне вести да ће им, из Своје неизмерне милости, опростити грехе, бити задовољан њима и никад се на њих неће расрдити – то је најузвишенија благодат и велика почаст – а потом ће да их уведе у предивне, заносне, вечне Рајске баште, у којима ће да буду пресрећни."
  9:22,"Они ће у Рају бити вечно, без престанка, и нигде неће из њега бити измештени. Бог је за покорне и послушне вернике припремио велико добро и величанствену награду."
  9:23,"Верници, не узимајте своје очеве, нити своју браћу за присне пријатеље и помагаче у вери, ако су дали предност неверовању над Исламом. Ко њих, а не Бога узме за помагаче и пријатеље, такав је превршио границу у злу и непослушности према Богу, а тиме сам себи чини насиље и доводи се у безизлазан, безнадежан положај."
  9:24,"Реци, о Веровесниче, онима који више воле овај свет: “Ако су вам очеви, и синови, и браћа, и жене, и породице, и стечени имеци, и трговачка роба за коју стрепите да неће да се прода, и куће ваше у којима уживате – дражи од покорности Богу, исељења и борбе на Божјем путу ради уздизања речи истине, онда причекајте казну Силног Бога! А казна ће вас стићи јер сте изабрали оно што нисте требали изабрати и зато што сте дали предност ниском, земаљском и безвредном над оним што је лепо, вечно и драгоцено.”"
  9:25,"Узвишени Бог био је уз вас, верници, па вам је помогао против незнанобожаца у многим биткама и походима, иако сте били слаби и малобројни, кад сте се на Њега ослонили и разлоге подузели, и када нисте били обманути својом бројношћу, јер бројност није узрок ваше победе. Што се тиче битке на Хунејну, где сте били понесени својом бројношћу и рекли сте: \"Данас нећемо бити побеђени због малобројности.\", није вам мноштво користило, па вас је непријатељ савладао и земља вам је постала тесна, ма колико пространа била, а онда сте се у бег дали, поражени."
  9:26,"Након тога је Племенити Бог спустио спокој на Посланика, нека је мир над њим и Божја милост, и на вернике, срца су им се сасвим смирила, па су се вратили на поприште и одлучно су се супротставили непријатељу. А послао је и анђеле да се боре на њиховој страни. Тад су муслимани победили, убијајући и заробљавајући безвернике. Ето то је вишебошцима била казна зато што су се борили против Бога и Његовог Посланика, нека је мир над њим и Божја милост, и што су чинили срамна дела."
  9:27,"Након што је у борби понизио невернике, Бог је упутио кога је хтео од Својих слугу, пошто што су се предали и покајали Богу. Свевишњи Бог опрости грехе покајнику, па му побрише све грехе, и милошћу Својом Бог обаспе сваког ко у Њега верује, јер је Свемилосни и Самилосни."
  9:28,"О правоверни, многобошци су у суштини нечисти и искварени, њихова су дела одвратна због многобоштва и неправде коју чине, а тела су им прљава јер се не купају и не чисте тело обредним чишћењем пре молитве. Зато им није допуштено да ступе у меккански храм после девете хиџретске године, у којој је Ебу Бекр, нека је мир над њим, обзнанио проглас у вези с тим. Зато не дозволите неверницима улазак у Храм! А ако се бојите сиромаштва због прекидања трговине с многобошцима – па Бог ће вам дати из обиља Свог, ако жели да вас учини богатим. И заиста, догодило се да је Свемогући Бог отворио муслиманима ризнице овог света, па су убрзо стекли велико богаство. Бог, Узвишени, зна шта треба људима, у чему је корист и штета за њих, и све мудро одређује и уређује; помоћу Свог знања одабире најбоље и, из Своје мудрости, даје најкорисније."
  9:29,"Верници, борите се против неверника, који поред Бога идоле обожавају, и који не верују Судњи дан, и који се не клоне онога што је забранио Бог преко Свог Посланика и који се не желе повиновати одредбама Божјег закона. Борите се против њих, све док не плате главарину поражени."
  9:30,"Јевреји измишљају и лажу говорећи да је Узејр Божји син, а хришћани, исто тако, измишљају и лажу тврдећи да је Исус Божји син, неосновано и без икаквог доказа то говорећи. Слично су измишљали и претходни многобошци који су говорили да су Лат, Узза и Менат женска божанства и да су анђели Божје кћери. Како се одмећу од истине, уништио их Свемогући Бог!?"
  9:31,"Јевреји своје свештенике, а хришћани своје монахе сматрају боговима поред Бога, па им они дозвољавају оно што је Бог забранио и забрањују оно што је Бог дозволио. Хришћани верују да је Исус, син Меријин, бог којег треба обожавати поред Узвишеног Бога. Узвишени Бог је рабинима и монасима, и Узејру и Исусу наредио да само Њега, Јединог, обожавају, јер Он, Узвишени, је један једини Бог, и нико поред њега нема право бити обожаван. Он је далеко изнад тога да има судруга, како то тврде незнанобошци и њима слични."
  9:32,"Јевреји, хришћани и сви остали многобошци уздижу се вређајући Ислам и Божјег Посланика, нека је мир над њим и Божја милост, и лажући на њега. То чине како би људе одвратили од пута Кур’ана и од веровања. Знајте да се Свевишњи Господар обавезао да ће да чува, да помогне и уздигне веру Ислам и да ће да подржи Свог Посланика, нека је мир над њим и Божја милост, макар то не било по вољи безбожницима, који ће да остану понижени и презрени."
  9:33,"Бог је послао Посланика, нека је мир над њим и Божја милост, с Исламом, вером која садржи корисно знање и постиче на чињење добрих дела, која упућује на вредности, а спречава чињење сваког зла. То је Свемогући Бог учинио да би уздигао Ислам изнад свих осталих вера и како би Ислам завладао и победио, на основу доказа, правде и добра, макар то не било по вољи онима који многобоштво чине."
  9:34,"О правоверни, већина јеврејских свештеника и хришћанских монаха узимају иметак од народа и служе се лукавством, то јест, варају народ, и узимају мито, а, уз све то, својим следбеницима забрањују прихватање Ислама. Оне који гомилају злато и сребро, а не дају зекат и добровољну милостињу на то, обрадуј жестоком и болном патњом."
  9:35,"На Дан кад се оно исто злато и сребро запале у Пакленој ватри па почну пржити њихова чела, која су окретали од сиромаха, и бокове, помоћу којих су се удаљавали од просјака, и леђа, која су окретали онима који су били у потреби, к томе се охолећи и уздижући изнад њих. Биће им речено: “Ово вам је казна за богатство које сте гомилали, па је искусите понижени и бедни! Ову сте казну заслужили јер сте људе лишавали њихових права!”"
  9:36,"Према Божјој одредби коју је записао у Књизи брижно чуваној пре него што је створио небеса и Земљу, у години има тачно дванаест месеци, ни мање ни више. Од тога су четири света, и у њима је забрањено ратовање, а то су: зул-када, зул-хиџа, мухарем и реџеб. Свевишњи Бог не воли да се скрнави светост ових месеци грешењем, па забрањује да човек у њима себи чини неправду и да ратује. С друге стране, заповеда нам да се боримо против свих многобожаца, јер се и они сви боре против нас. Свезнајући Аллах опоручује нам да будемо уверени у Његову помоћ; ако се Њега будемо искрено бојали и пазили на границе верозакона, Бог ће да нам помогне."
  9:37,"Померање једног светог месеца у време неког другог месеца само повећава неверовање код многобожаца, јер су се усудили на мењање Божјег закона. Наиме, вишебошци су у једној години допуштали а у другој забрањивали споменуто померање, да обични месец има статус светог, па би у том случају ратовали без сустезања, а ратовање није допуштено у светим месецима. Ђаво им је улепшао ово гнусно дело, па нису видели икакве запреке у томе да померају свете месеце. Штавише, сматрали су то похвалним. А нека знате да Племенити Бог неће упутити безвернике на добро и корисно дело."
  9:38,"Због чега сте, о ви који верујете, кад сте били позвани у борбу на Божјем путу, оклевали и ипак сте се определили за останак код својих кућа? Зар више волите пролазна уживања над вечним благодатима!? Овај је живот кратак, бедан и ништаван у односу на Будући живот, знајте то. Зар онда разуман човек може да изабере оно што је пролазно, а запостави оно што је вечно!"
  9:39,"Не будете ли се борили на Божјем путу, ради уздизања Његове речи, Он ће да вас казни понижењем, поразима, тегобама и разним искушењима, а затим ће да доведе Своје искрене вернике који ће да се боре на Његовом путу и да штите и помажу Ислам. И ви нећете нимало наудити Силном Богу, будући да је Он независтан о било коме. Он је уточиште свему, Његова се одлука неизбежно извршава, па лако може да уништи непослушне и да доведе оне који ће да Му се покоравају и боре на путу истине."
  9:40,"Ако ви не будете хтели да помогнете Божјем Посланику, нека је мир над њим и Божја милост, па Бог ће сам да Му помогне, оснажиће га и подржаће, као што га је помогао онда кад су га неверници протерали из Мекке, па су њих двојица, Посланик и Ебу Бекр, били сами у пећини. Тад се Божји Посланик, нека је мир над њим и Божја милост, обратио Ебу Бекру: “Не брини се, Бог је с нама!” Постичући га на истинско ослањање на Свемогућег Бога. Затим је Господар светова спустио смиреност и сигурност у Веровесниково срце, а невернике је слепим учинио – нису га видели; а помогао га је и војском анђела коју ви нисте видели. Свевишњи Аллах уништио је неверничке сплетке и онемогућио их је у потери за Веровесником, нека је мир над њим и Божја милост, док су речи истинског веровања и Божја порука потпомогнути и уздигнути до Судњег дана. Бог је силан и несавладив, мудар је у оном што чини и што прописује."
  9:41,"Полазите у борбу на Божјем путу, о верници, пешице и јашући, били расположени или тужни. И трошите своје иметке на том путу и жртвујте своје животе како би Божја реч била горња. Ето то је дело за које следи величанствена награда и сигурно уживање, а то је несумњиво боље од пролазних и бедних овоземаљских ужитака. Ако сте тога свесни, онда поступајте у складу с тим."
  9:42,"Кад је у питању борба, да се, о Веровесниче, ради о материјалној користи до које је лако доћи, без умора и потешкоће, пошли би с тобом и они који иначе изостају. Међутим, њима, дволичњацима, тешко је путовати по врућини, јер је то за њих велики напор, па су, уместо да пођу у борбу, остали код куће. А кад се вратиш у Медину, они ће се појавити и заклињаће ти се Богом: “Да смо икако могли, пошли бисмо с вама у бој!” Они се овим лажним заклетвама излажу најжешћој казни, Бог зна да су њихове заклетве и исприке лажне и ништавне."
  9:43,"Бог ће ти, Посланиче, опростити и неће те казнити зато што си им дозволио да остану у Медини и не иду у Поход на Тебук. Иако си требао сачекати док се не увериш ко је од њих искрен а ко лаже, ти си пожурио и прихватио си њихова оправдања."
  9:44,"Људи који верују у Бога и у Судњи дан неће од тебе да траже допуштење да не иду у борбу. Напротив, они жуде да се повинују наредби Величанственог Бога, да се боре и жртвују. Бог зна онога ко Га се боји и ко жели да заслужи Његово задовољство, Он зна чија је намера искрена и чија су дела добра. Он такође зна који верници имају ваљан разлог што нису пошли у борбу."
  9:45,"Дозволу за изостанак из борбе тражиће само они који не верују у Бога и у Будући свет, они који сумњају у Божју награду и казну. Такви су збуњени и колебају се између неверства и прихватања Ислама."
  9:46,"Да су дволичњаци уистину желели да поћу у борбу с тобом, о Веровесниче, припремили би се онако како то доликује ратницима. Међутим, Бог није желео да они пођу у борбу јер су превртљиви, па их је спречио од одласка убацивши у њихова срца кукавичлук, лењост, страх и разочарење. Речено им је: “Седите у кућама, одбачени и понижени, с болеснима, сиромасима, децом и женама, а који су са оправдањем изостали јер такви не учествују у рату.”"
  9:47,"Да су дволичњаци пошли с вама у борбу, само би вам донели зло, штету, међу вама би унели неред, разочарење и били би узрок пораза, јер само сметају и обесхрабрују друге људе. Пожурили би с преношењем туђих речи ради разбијања ваших редова, посијали би смутњу, раздор и страх од непријатеља. А међу вама, о верници, има слабића на које би негативно утицале њихове речи и које би их обмануле. Аллах зна понашање насилника међу дволичњацима, који сплеткаре против верника и наводе их на сумњу."
  9:48,"Дволичњаци су и пре похода на Тебук сијали смутњу, препадали вернике и изазивали неред и раскол, варали су и обмањивали су Божјег Посланика, нека је мир над њим и Божја милост, све док Свевишњи Бог није помогао Ислам и Свога Посланика, нека је мир над њим и Божја милост, а реч Своју уздигао и војску Своју подржао. А њима, дволичњацима, није било по вољи то што је Бог, Узвишени, помогао и узвисио Ислам."
  9:49,"Неки дволичњаци говоре ти: “Веровесниче, дозволи ми да не пођем у борбу с вама! Не разрешиш ли ме и пођем ли у борбу, зарадићу грех!” Остало је да се приповеда да су неки дволичњаци рекли и ово: “Пођем ли у борбу, бојим се да ћу бити искушан лепим византијским женама!” Они су, не опажајући, овим поступком упали у највећу смутњу – изостали су из борбе, отказали су послушност Посланику, нека је мир над њим и Божја милост, и лагали су га. А ватра ће бити њихово пребивалиште и неће јој моћи умаћи."
  9:50,"Ако ти се, Веровесниче, догоди нешто лепо, ако победиш или стекнеш ратни плен, дволичњаци се одмах растуже, а ако те погоди нека несрећа или ако доживиш пораз, они кажу да су били опрезни и да су се сачували оног што је погодило тебе и вернике. Радују се вашем поразу као што се радују свом успеху, одлазећи срећни због оног што вам се догодило."
  9:51,"Реци им Божји Посланиче: “Све што се догађа бива Божјом вољом и Његовим одређењем. Господар управља нама у свим стањима, и у благостању и у потешкоћи. У тешкоћи се треба стрпити, а у благостању захвалити.” Верници се увек требају препустити Богу, Узвишеном. Он је диван Помагач."
  9:52,"Божји Посланиче, реци дволичњацима: “Очекујете ли ви у погледу нас било шта друго осим два величанствена завршетка: победу и понос на овом свету, или смрт на Божјем путу и највећу награду на Будућем свету? Што се нас тиче, ми очекујемо да Бог на вас спусти какву казну с неба, или да вас ми казнимо. Ето, ви чекајте шта ће бити с нама, а и ми ћемо чекати шта ће догодити вама.”"
  9:53,"Реци дволичњацима: “Бог неће прихватити вашу милостињу, давали је милом или силом, зато што сте Му непокорни и што сте напустили заједницу. Ви сте охоли и уображени!”"
  9:54,"Њихова милостиња не може бити примљена јер они не верују у Бога и Његовог Посланика, нека је мир над њим и Божја милост. А кад клањају намаз, клањају га немарно, лењо и и само да би их људи видели, а таквима се дела не прихватају. Такође, кад нешто удељују, они то невољно чине, због лицемерства које им је прекрило срца."
  9:55,"Немој да се дивиш њиховим богатствима и њиховој деци! Аллах жели да им то буде узрок несреће, бриге и туге на овом свету, јер су им срца везана само за богатство и децу, а не за веровање и за Аллахово задовољство и захвалност Њему. На Будућем свету ће због тога бити кажњени Пакленом ватром, и зато што нису чистили своје иметке. Биће им жао кад буду умирали, па ће душе тешко испуштати и биће кажњени најболнијом казном јер у Бога и Веровесника, нека је мир над њим и Божја милост, нису веровали. Они ће на самом дну Ватре бити, у којој ће заувек остати."
  9:56,"Дволичњаци вам се заклињу да су уз вас, о верници, и да вам помажу у рату, али они само лажу. Они вам говоре да вас воле, а у срцима осећају мржњу и непријатељство спрам вас; то чине из великог страха. Наиме, ако би јавно казали да су неверници, ви бисте их погубили."
  9:57,"Кад би дволичњаци нашли какву утврду, пећину или подземну одају, пожурили би да се сакрију у њу, из страха и узнемирености."
  9:58,"Неки дволичњаци ти Посланиче приговарају због расподеле обавезне милостиње и оптужују те да си неправедан у томе. Ако им даш онолико колико желе, задовољни су тобом и хвале те. Међутим, ако не добију колико желе, наљуте се на тебе и приговарају ти. Они су робови овом материјалном свету: кад имају, захтевају да им се да још, а кад немају, узнемирени су."
  9:59,"Кад би дволичњаци били захвални на ратном плену који им Бог, Узвишени, даје посредством Божјег Посланика, нека је мир над њим и Божја милост, казали би: “Бог нам је довољан, неће нас занемарити и много ће нам дати, јер је Његова доброта неограничена, а Његов се поклон не одбија. И Посланик ће нам убудуће дати више и боље. Ми жудимо за Божјом добротом и желимо да нас обаспе Својом милошћу!” Када би овако говорили, лепо би мислили о Богу, и било би боље за њих."
  9:60,"Осам је категорија људи које полажу право на зекат, и то су: сиромаси, невољници, сакупљачи зеката, неверници које треба придобити за Ислам, робови које треба ослободити, презадужени, борци на Божјем путу и путници којима је нестало средстава за путовање. Ова је Божја одредба која важи до Судњег дана. Свевишњи Бог најбоље зна у чему је добробит и потреба људи и мудро уређује све ствари. То што се зекат треба поделити споменутим категоријама људи оличење је лепоте Ислама и правде."
  9:61,"Неки дволичњаци приговарају Посланику милости говорећи да слуша сваког и верује сваком. Узвишени Бог одговорио им је да Божји Посланик, нека је мир над њим и Божја милост, слуша само оно што је добро и што је истина, да верује у Бога и Његову књигу, и да има поверење у вернике кад га обавештавају о оном што говоре неверници и дволичњаци. Посланик је милост за своје следбенике, узрок спаса и предводник на Правом путу. И ко вређа Посланика, нека је мир над њим и Божја милост, речима или делима, биће вечно кажњаван болном и страшном казном у Паклу."
  9:62,"Дволичњаци вам се заклињу Богом, о верници, да они не говоре оно што им се приписује, само зато да би стекли ваше задовољство, а прече је да жуде за Божјим и Посланиковим, нека је мир над њим и Божја милост, задовољством, ако су истински верници."
  9:63,"Зар лицемери не знају да ће они који поступају непријатељски према Богу и Божјем Посланику, нека је мир над њим и Божја милост, скончати у Пакленој ватри и да ће у њој заувек остати? То је велико понижење и страшно страдање."
  9:64,"Дволичњаци страхују да се Веровеснику, нека је мир над њим и Божја милост, не објави поглавље која ће њему и верницима открити неверовање и непријатељство које крију у својим срцима дволичњаци. Упозори их, Божји Посланиче: “Исмејавајте се колико хоћете, али ће Свевишњи Бог открити и изнети на видело оно што ви кријете!”"
  9:65,"Ако их упиташ зашто су се исмејавали с тобом, Кур’аном и Исламом за време похода на Тебук, они ће одговорити да су се само забављали и траћили време. Кажи им: “Зар се исмејавате с Узвишеним Богом, мудрим Кур’аном и племенитим Послаником?! Зар нисте имали о чему другом да разговарате?”"
  9:66,"“Не извињавајте се, дволичњаци, за исмејавање! Ваше извињење не вреди, починили сте грех и поново лажете. Ругајући се Богу, Посланику и вери Исламу, постали сте неверници”. Ако Милостиви Бог и опрости некима од вас који се врате у Ислам и покају се за дела која су чинили, Он ће казнити оне који устрају у неверовању и сакрију лицемерство и не покају се за злодела."
  9:67,"Лицемери и лицемерке једна су странка, јединствени су у неверовању у Бога, Узвишеног, сложно ратују против верника, позивају у чињење порока и зла, а забрањују и спречавају оно што је исправно и добро и шкртаре кад удељују. Занемарили су веровање, па их је Свемилосни Аллах препустио самима себи и одузео им је жељу за покајањем. Дволичњаци увек одступају од покорности Богу и Посланику, нека је мир над њим и Божја милост."
  9:68,"Свезнајући Бог обећава лицемерима и лицемеркама и неверницима да ће скончати у Паклу, где ће вечно да бораве, а патња им се нимало неће олакшати. То ће им бити довољно понижења. Бог је управо такве лишио Своје милости."
  9:69,"Дволичњаци чине управо оно што што су чинили претходни неверници, с тим што су они пре њих били много јачи, имали су више богатства и више деце, уживали су заиста у лепотама овог света. А ви се такође наслађујете пролазним и бедним овосветским чарима, као што су то и они чинили, расправљате о лажима, гресима и противите се заповестима, као и они. И ви и они лакомислени сте, играте се и наслађујете, непокорни сте Богу и одвраћате од Његовог пута... Порука овог ајета је: ко буде тако радио, његова ће дела и труд пропасти на оба света, па ће га Бог казнити, осиромашити и понизити."
  9:70,"Зар дволичњаци нису чули шта се догодило претходним неверницима? Нојев је народ потопљен, Ад је уништен леденим ветром, Семуд страшним гласом, Аврамов је народ остао без благодати и задесила га је Божја срџба, становници Медјена кажњени су страшним облаком, док су села у којима је живео Лотов народ изврнута и потом гађана камењем с неба… Свима њима су посланици доносили наднаравна чуда, дела која су изван искуствене стварности, и јасне доказе, али су они све то порекли. Господар их није казнио неправедно ни безразложно, већ су сами себи нанели неправду грешећи, сматрајући посланике лажовима, чинећи неправду једни другима и не верујући у Бога."
  9:71,"А верници и вернице су једно: помажу се у доброчинству и богобојазности, воле се међусобно, навраћају на лепо понашање, искреност у речима и чињење добрих дела, а забрањују, с друге стране, све што је ружно и лоше. Они, према томе, обављају намазе, онако како их треба обављати, и дају милостињу онима којима она припада, покорни су Богу и Његовом Веровеснику, нека је мир над њим и Божја милост. Једном речју, извршавају наредбе, а сустежу се од забрана. Заиста, њима ће се Свемогући Бог смиловати тиме што ће одржати Своје обећања, па их неће казнити, него ће их наградити, а даће им оно што буду тражили и благостање ће им подарити. Узвишени Бог све може, одржаће Своје обећање, а испуниће и претњу. Племенити Бог је мудар, мудрошћу својом обухвата и оно што ствара, и оно што прописује; Његова мудрост изискује награду за доброчинитеље, а казну за злочинце."
  9:72,"Бог је обећао верницима и верницама да ће ући у Рај, у којем реке теку испод дрвећа. Они ће у њему боравити вечно, без престанка, у узвишеним и заносним одајама. Ипак, Божје је задовољство веће од сваког уживања, тим веће јер је врхунац среће, благостања и изобиља. Ето то је ненадмашна победа и немерљива срећа: човек којим Бог буде задовољан биће сигуран и уживаће у рајским чарима."
  9:73,"Веровесниче, бори се против неверника и дволичњака иметком, животом и речима, а нека твој говор и поступци буду груби и жестоки спрам оних који су неправедни и насилни! Тако ће се заштитити истина. А они ће због својих недела вечно бити у Пакленој ватри. Како ће то бити лош завршетак!"
  9:74,"Дволичњаци се заклињу да те нису вређали и нападали, а до тебе је допрло да јесу. Они лажу! Вређајући Посланика, мир над њим и Божја милост, и Божју веру Ислам, починили су дело неверства и изашли су из Ислама, а желели су нешто што им није успело – да убију Божјег Посланика, нека је мир над њим и Божја милост, приликом повратка с Тебука. Уместо што приговарају Господару, требају да Му буду захвални на доброчинству које им чини – Он их је учинио богатим, а били су сиромашни. Ако се покају, верујући и покоравајући се Свевишњем Богу, боље им је у погледу овог и оног света. А ако одбију покајање и веровање, Свевишњи ће их Бог казнити на овом свету тако што ће их верници убити и заробити, а на Будућем ће вечно горети у ватри. Нека знају да их нико неће заштитити и сачувати, неко добро им дати и од зла их сачувати."
  9:75,"Неки дволичњаци обећају: “Ако нас Бог опскрби из ризница Својих, даваћемо обавезну милостињу и чинићемо само оно што Он воли, а сустегнућемо се од забрањеног!”"
  9:76,"Али, кад им Узвишени Бог подари многе благодати, они шкртаре, због лицемерства у својим срцима, одбијају покорност Богу Узвишеном, и веровање у Њега."
  9:77,"А шкртост је имала за последицу чисто лицемерство у њиховим срцима, зато што су своја обећања, Богу дата, кршили, једно су мислили а друго говорили, лагали су и били склони варању."
  9:78,"Зар дволичњаци не знају да је Свезнајући Бог упућен у неверовање и непријатељство које они крију у својим грудима? Богу није непознато ниједно њихово злодело. Бог ће им дати оно што су заслужили."
  9:79,"Дволичњаци приговарају честитим верницима који удељују милостињу, па ако верник удели незнатну суму новца, они кажу: “Од овог нема никакве користи!” Ако пак удели много иметка, тад добацују и говоре да исти тај верник удељује иметак претварајући се пред светом. Не налазе оправдање оном који мало удељује, нити су захвални оном који много даје. Чак немају осећаја ни према оном који је јако сиромашан, па се снађе за незнатан износ новца и удели га на Божјем путу. У вези с њиме, с подсмехом говоре: “Бог нема потребе за твојом бедном милостињом!” Свевишњи Бог казниће их за то, јер се они исмејавају с Његовим добрим робовима. И нека знају да их чека болна патња на Будућем свету."
  9:80,"Молио ти, Божји Посланиче, за дволичњаке или не молио, они нису достојни Божјег опроста. Заправо, кад би за њих молио чак седамдесет пута, па и више, Бог им никад неће опростити њихове грехе. То је тако, јер они не верују у Бога и Веровесника, нека је мир над њим и Божја милост. Бог, Узвишени, неће упутити ниједног човека који се бори против Његових заповести и одбије Му покорност."
  9:81,"Дволичњаци који нису с Послаником, нека је мир над њим и Божја милост, пошли у поход на Тебук били су радосни што су остали код куће и сачували се напора путовања и тежине борбе; нису волели да жртвују иметке и животе како би Божја реч надвладала. Једни другима су говорили: “Не идите у борбу по овој неподношљивој врућини!” Посланиче, реци им: “Паклена је ватра много жешћа од ове врућине, кад бисте само знали! Ви не желите да пођете у борбу, бежећи од ватре, а казна за то јест Ватра, која вас чека.”"
  9:82,"Нека се смеју у животу на овом краткотрајном свету, али ће много плакати на Будућем свету, зато што су били безобзирни у погледу граница Божјих заповести, и зато што су се ругали верским прописима и верницима. Ово је претња дволичњацима као својеврсна казна за недела и грехе које су чинили."
  9:83,"Ако те, о Посланиче, Свемогући Бог врати с Тебука у Медину па ти дволичњаци дођу тражећи допуштење да се боре други пут, ти им одговори: “Никад вам нећу дозволити да пођете у бој са мном, нити ћете се икад борити у мојој војсци против непријатеља Ислама! Ви сте погрешили према Богу и супротставили сте ми се уочи похода на Тебук, па нам је дужност да будемо на опрезу због вас. Останите у Медини, презрени и бедни, с болесницима, децом и женама.”"
  9:84,"И не клањај, Божји Посланиче, молитву ниједном дволичњаку и немој да се молиш Богу за њих стојећи поред њихових гробова јер они не верују у Бога и Посланика. Они су одступили од послушности Богу, побунули се против Његове вере; они су, заиста, непријатељи Ислама. За такве се не клања молитва, нити се за њих моли."
  9:85,"Немој се дивити имецима и деци, које им је Узвишени Бог дао, јер Он жели да им то буде узрок потешкоће и тегобе, утолико више јер су незаситни, похлепни и незадовољни. А душе ће им излазити с муком и напором, умираће као неверници, па ће бити кажњавани у вечној Пакленој ватри. Ето тако је, а живели су несрећно и праву ће невољу и патњу искусити тек након смрти."
  9:86,"Кад је Свевишњи Бог објави неко кур’анско поглавље у којој позива дволичњаке да верују и да крену у борбу на Божјем путу са Послаником, способни, богати и угледни међу њима тражили су дозволу од Посланика да не пођу у борбу говорећи: “Остави нас с немоћнима, децом и женама!”"
  9:87,"Дволичњаци су задовољни да буду са женама, које остају у кућама, па су изгубили особине мушкарца: храброст, постојаност и одлучност. Свемогући Бог запечатио је њихова срца на неверству, и они не могу да схвате истину, вредност борбе, не разумеју у чему је добро за њих, а у чему је зло."
  9:88,"Међутим, Посланик, нека је мир над њим и Божја милост, и верници жртвују своје иметке и животе борећи се да Божја реч стално буде горња. Њима припада свако добро на оба света: победа, понос, ратни плен – дозвољена опскрба, погибија на Божјем путу, опрост греха, задовољство и награда у Рају. Они су победници, они су спашени."
  9:89,"Милостиви Бог припремио је верницима који се боре на Његовом путу Рај, испод чијег дрвећа реке теку. Они ће у њему вечно остати, уживајући у многобројним благодатима, никад из њега неће бити изведени. Биће то велика радост и величанствен успех којем неће бити равног."
  9:90,"Долазили су и неки бедуини код Посланика, нека је мир над њим и Божја милост, али с оправданим разлогом, да им допусти изостанак из похода на Тебук, а дволичњаци међу бедуинима изостали су без оправдања. Они су прекршили своје обећање дато Богу и Посланику Мухаммеду, нека је мир над њим и Божја милост, када су одбили послушност, јер не признају Ислам за своју веру. Бедуине који су имали лажне изговоре, и оне који су изостали без ваљаног разлога, чека болна и страшна казна у Паклу."
  9:91,"Старци, жене, деца, немоћни, болесни, сакати, слепи и сиромашни који немају средстава за рат, нису грешни због неодласка у борбу ако Богу искрено робују и ако следе Божјег Посланика, нека је мир над њим и Божја милост, и ако при себи немају лицемерства. Њима се, заиста, нема шта приговорити, јер им је Бог опростио, прихватајући њихово оправдање, а Он је милостив у односу на њих, утолико милостивији јер их није задужио преко њихових могућности."
  9:92,"Такође нису грешни, нити ће бити кажњени они који су ти дошли, Веровесниче, тражећи од тебе јахалице за борбу, па си им, пажљиво се према њима односећи, рекао да им јахалице не можеш осигурати. И они су се потом вратили својим кућама тужни, жудећи за борбом на Божјем путу и желећи да пођу с тобом. То је разлог што су остали у Медини а били су способни за борбу. Свима њима опроштено је и они заслужују сваку похвалу, с обзиром на то да су учинили све што су могли, и имали су искрену намеру и, изнад свега, туговали су због тога што нису могли да пођу у борбу."
  9:93,"Међутим, они који су од тебе тражили да им допустиш да не иду у бој, а имали су иметка да купе јахалицу и оружје, и били су способни за борбу, починили су грех и зато ће бити кажњени. Понижавајући сами себе, задовољили су се да остану у кућама, са женама. Изгубили су мушкост, храброст и одважност. Свевишњи Бог запечатио је њихова срца, па не схватају истину, нити знају у чему је корист за њих а у чему штета."
  9:94,"Лицемери који су кукавички изостали из борбе износиће муслиманима разна оправдања, када се врате из борбе. А Бог Узвишени указује своме веровеснику и верницима да лицемерима одговоре на следећи начин: Немојте износити оправдања заснована на лажима, јер вам ми нећемо поверовати, с обзиром да нас је Бог упознао са оним што у својим душама кријете. Бог и Његов Посланик сачекаће вас да се покајете, па да ваше покајање буде примљено, или ће вас оставити да наставите у своме лицемерству и непријатељству! Након тога бићете враћени Богу који све зна, па ће вас Он обавестити о ономе што се сте радили и наградити вас или казнити по заслузи. Зато пожурите ка покајању и добрим делима."
  9:95,"О верници, лицемери који су из борбе изостали, заклињаће се Богом, потврђујући заклетвом своја лажна оправдања, а све с циљем да их не кудите и не срамотите. Због тога их се оканите и пустите их, јер они су покварењаци чија је душа прљава. Њихово пребивалиште је Пакао, којим ће бити кажњени због лицемерства и неверства које су чинили."
  9:96,"О верници, они лицемери који су од борбе изостали, заклињаће вам се, како бисте били њима задовољни и како бисте оправдања њихова прихватили. Немојте да будете тиме задовољни пред њима, јер ако то учините, супротставили сте се своме Господару, јер Он није задовољан са онима који су Му непокорни и чине неверство и лицемерна дела. О муслимани, не будите задовољни са онима са којима Бог није задовољан."
  9:97,"Бедуини тј. номади који не верују и који лицемерна дела чине, жешћи су у своме неверовању и лицемерству од цивилизованих људи који испољавају неверовање и лицемерство и они су најпречи да не познају веру, верске обавезе и прописе које је Бог објавио своме Посланику. Разлог томе јесте њихова жестина и грубост, и издвојеност од осталог цивилизиваног света. Бог зна њихова стања, ништа му није скривено. Божје управљање светом и верски закони засновани су на мудрости."
  9:98,"Међу бедуинима има лицемера који сматрају да је удељивање на Божјем путу само губитак и вид намета, јер мисле да за то удељивање неће бити награђени и да због ускраћивање иметка неће бити кажњени. Ипак, неки од њих удељују претварајући се и на такав начин се штите. О верници, они чекају да вас какво зло задеси, па да вас се реше! Зло које желе верницима и лошу завршницу коју прижељкују Бог ће усмерити ка њима, а не ка верницима. Бог чује оно што говоре и зна оно што скривају."
  9:99,"Има бедуина који верују у Бога и Судњи дан и који удељују свој иметак на Божјем путу, желећи да се приближе Богу и да заслуже да Божји Посланик моли и тражи опрост за њих. За то удељивање којим желе да се приближе Богу, имаће добро дело и Бог ће да их прекрије својом огромном милошћу која обухвата опрост греха и улазак у Рај. Бог ће да опрости ономе ко се покаје и смиловаће Му се."
  9:100,"Бог је задовољан онима који су међу првима прихватили Ислам и који су се одселили из својих домова ради Бога, а задовољан је и онима који су помагали исељенике из Мекке, као и свима онима који их буду следили у исправном веровању и добрим делима. Од њих је Бог примио добра дела, а и они су задовољни Богом јер им је подарио велику награду, и припремио је за њих Рај испод чијих двораца теку реке. Они ће вечно боравити у рајским баштама, а то је, уистину, огроман успех."
  9:101,"Међу бедуинима око вас, у близини Медине, има лицемера, а има их и међу становницима Медине, и они су у лицермерству упорни и устрајни. Ти их, о Посланиче, не познајеш, али их Бог познаје. Њих ће Бог на двоструке муке да стави: први пут на овоме свету, тиме што ће њихово лицемерство да буде откривено, и гинуће и биће заробљавани, а други пут на Будућем свету, почев од патње у загробном животу. Затим ће на Судњем дану, у великој патњи бити уведени, и у најниже нивое Пакла бачени."
  9:102,"Међу становницима Медине има и других људи који су из борбе изостали без оправдања, па су признали да немају оправдања и нису измишљали оправдања. Они су своја добра дела, покорност Богу, придржавање верских прописа и борбу на Божјем путу, помешали са лошим делима, али се надају да им Бог опрости. Бог ће опростити онима који се покају и биће милостив према њима."
  9:103,"Прихвати, о Божји Посланиче, од иметака њихових обавезну милостињу и добровољну милостињу, да их тиме очистиш од греха и благословљеним их учиниш како би се њихов иметак увећао, и помоли се за њих након што иметак примиш, јер молитва твоја ће да их, заиста, смири и она је милост - а Бог је Онај Који све твоје молбе чује и све њихове поступке и намере зна."
  9:104,"Зар не знају лицемери који су из борбе изостали и они који се кају, да једино Бог прима покајање од људи који му се покају, да само Он прихвата милостињу, и да је Он независтан од свега тога, да ће Он да благослови милостињу онима који је удељују и да само Аллах стално прима покајања људи који се кају и да је према њима милостив?"
  9:105,"И реци, о Посланиче, онима који су из борбе изостали, као и онима који се од греха кају: Трудите се на начин да поправите штету коју сте начинили, чините дела искрено у име Бога и радите оно чиме је Он задовољан, па ће Бог труд ваш видети, а и Посланик Његов и верници. Ви ћете бити враћени на Судњем дану Ономе Који зна све, Који зна шта сте скривали и шта сте јавно чинили, па ће вас о ономе што сте радили на овом свету обавестити и према томе ће да вас награди или казни."
  9:106,"Има оних који су изостали из битке на Тебуку, а немају оправдања. Они чекају Божју пресуду, а Он ће међу њима пресудити како жели: може их казнити ако се не покају, а може им и опростити, ако се не покају. Бог најбоље зна ко заслужује казну, а ако заслужује Његов опрост, јер је Његов верозакон и уређивање света засновано на мудрости."
  9:107,"Међу лицемерима се налазе и они који су џамију саградили како би тиме Богу непокорни били, а муслиманима штету нанели, и како би исказали неверство јачањем лицемера, и разјединили вернике, спремно ишчекујући оне који су се борили против Бога и Посланика, још пре градње џамије. Ови лицемери заклињаће вам се и правдати да им је циљ само олакшица и помоћ муслиманима, али Бог је сведок да они лажу."
  9:108,"О Веровесниче, не одазивај се позиву лицемера да обавиш намаз у споменутој џамији. Џамија Куба, која је већ од раније, на темељима богобојазности саграђена, преча је да у њој клањаш, од те џамије која је саграђена на темељима лицемерства и неверства. У џамији Куба налазе се људи који воле пуно да своје тело чисте водом, и да чисте своју душу покајањем и тражењем опроста. Бог воли оне који се много чисте од нечистоће и од греха."
  9:109,"Да ли је исти онај који је темељ зграде своје поставио на темељима богобојазности, извршавајући Божје наредбе и клонећи се забрана, желећи Божје задовољство кроз доброчинство, као онај који је џамију саградио с циљем наношења штете муслиманима, јачања неверства, и раскола међу верницима? Такви не могу никада да буду исти, јер у првом случају грађевина је чврста и не постоји бојазан да ће да се сруши, док је у другом случају, грађевина саздана на ивици јаме и обале која само што се није одронула и у Паклену провалију отишла. Бог неће помоћи и упутити неправеднике који се за неверовање, лицемерство и сваки други вид неправде боре."
  9:110,"Џамија коју су они саградили с циљем смутње и наношења штете муслиманима, стално ће уносити немир у срца њихова, све док им срца не пукну, док не умру или погину. Бог је Онај Који све зна све што чине створења и мудар је у својим одредбама награде за добро или казне за зло."
  9:111,"Бог је од верника купио животе њихове, и поред тога што је Он њихов Створитељ па тиме Њему све припада, као вид почасти, и то за велику цену, односно Рај. Они ће да се на Божјем путу боре против злочинаца, како би Божју реч уздигли, и да их у борбама убијају, а и гинуће од њихове руке. Бог је то, заиста, обећао у Тори коју је објавио Мојсију, и у Јеванђељу којег је објавио Исусу, нека је на њих мир и спас, и у Кур'ану којег је објавио Мухаммеду, нека је мир над њим и милост Божја. А нико од Бога доследније не испуњава обећање своје? Зато се радујте и будите срећни, о верници, због погодбе своје коју сте са Богом уговорили, јер то је засигурно успех велики."
  9:112,"Они који ће добити споменуту награду, остављају дела која Бог презире а раде дела која доводе до Његове љубави и задовољства. Они су понизни и страхопоштавања према Њему пуни, па се труде да Му покорни буду, исказујући захвалу у свим ситуацијама, и ради Њега посте, клањају, и позивају на добра дела која су наређена од стране Бога и Његовог Посланика, а спречавају све оно што је вером забрањено, водећи бригу о Божјим заповестима и наредбама следећи их. Зато, о Божји Посланиче, обрадуј вернике који поседују ова својства радошћу и на овоме и на будућем свету."
  9:113,"Не приличи веровеснику и верницима да моле Бога за опрост многобошцима који су као такви умрли, па макар им били најближа родбина, након што им је постало јасно да ће због многобоштва бити у Пакао."
  9:114,"Аврам је за свога оца опрост молио јер је обећао да ће то да учини, надајући се да ће његов отац да прихвати Ислам. Када је Авраму постало јасно да је његов отац против Бога, да ли због његовог грубог одбијања савета, или је путем Објаве спознао да ће његов отац као неверник да умре, одрекао га се. Тражење опроста за свог оца било је његово размишљање и жеља, која није имала за циљ супротстављање Божјем пропису. Аврам је, нека је на њега Божји мир, био много Богу предан, и пуно је своме неправедном народу праштао."
  9:115,"Бог неће да донесе одлуку да неки народ буде у заблуди, након што га је упутио, све док им не појасни забрањена дела којих се морају чувати. Ако их буду чинили, након тог појашњења, донеће пресуду о њиховој заблуди. Бог све зна, ништа му скривено није и Он вас је подучио свему ономе што нисте знали."
  9:116,"Божја је власт и на небесима и на Земљи, Он у тој власти ни на Земљи ни на небу, нема судруга и ортака. Ни најскривенија појава није му скривена, Он коме хоће живот даје, а кога хоће усмрћује. О људи, ви поред Аллаха немате другог заштитника који ће да брине о вама, нити имате помагача који ће да вас од зла сачува и помогне против непријатеља."
  9:117,"Бог је опростио веровеснику Мухаммеду, нека је мир над њим и милост Божја, када је лицемерима дозволио изостанак из битке на Тебуку, опростио је и исељеницима из Мекке и становницима Медине који нису изостали, него су га у том тешком часу, у походу на Тебук, следили, а тада је била велика врућина, мањак снаге, а непријатељ је био јак. У то време срца неких од њих замало се нису поколебала и напустила битку, јер су били у тешкој ситуацији. Бог их је затим учврстио и помогао у њиховој намери да крену у бој, па им је после и опростио. Он је према њима, заиста, милосрдан и милостив, а та милост се, уосталом, огледа и у чињеници да их је надахнуо покајању, а затим то покајање и прихватио."
  9:118,"Бог је опростио тројици која су изостала из битке на Тебуку и чије је покајање било одложено, а они су: Ка'б. Малик, Мерара б. Реб'а и Хилал б. Умејје. Посланик, нека је мир над њим и милост Божја, је издао наређење да се они игноришу, па су били веома тужни, тако да им се Земља, и поред њене ширине и пространства, учинила скученом, а њихове душе су биле стиснуте због самоће коју су осећали. У том стању знали су да је једини спас од Бога, па им се Он смиловао и ка покајању их упутио, а онда им је покајање прихватио, јер Он много прашта верницима и милостив је према њима."
  9:119,"О верници, верујте у Бога, следите Његовог Посланика и радите по заповестима које је објавио, бојте се Бога и поступајте по Његовим наредбама клонећи се забрана, и будите са искреним верницима у њиховом веровању, јер без искрености нема спаса."
  9:120,"Становници Медине и бедуини из њене околине нису требали да изостану иза Божјег Посланика, нека је мир над њим и милост Божја, када је кренуо у борбу и нису требали да своје животе чувају, запостављајући бригу о Посланиковом животу и безбедности, него им је обавеза била да своје животе у случају опасности заложе за његов, јер њих неће задесити ни жеђ, ни умор, ни глад на Божјем путу, нити ће ступити на неко место које ће невернике да наљути, нити ће икакву добит над непријатељем остварити, било да се ради о погибији, заробљавању, плену или поразу, а да им то све неће бити уписано као добро дело и код Бога примљено. Бог, заиста, неће да допусти да пропадне награда онима који чине добро, него ће ту награду чак и да им повећа."
  9:121,"И неће уделити никакав иметак, мали или велики, нити ће икакву долину прећи, а да им то удељивање и мукотрпно путовање неће записано бити, да би им Бог узвратио бољом наградом на Будућем свету због добрих дела која су радили."
  9:122,"Верници не требају да сви иду у борбу, како их непријатељи не би напали и поразили, када се појаве. Из сваке групе, у борбу на Божјем путу треба да иде само одређени број људи, а остали треба да остану са Послаником, нека је мир над њим и милост Божја, и да уче веру од њега, и да затим подучавају оне који су отишли у борбу, када се врате, у нади да ће се на тај начин чувати од Божје казне, и тиме следити Његове наредбе а клонити се Његових забрана."
  9:123,"Бог Узвишени наређује верницима да се боре против оних неверника непријатеља који су у њиховој близини, јер им они представљају опасност. Наредио им је такође да укажу на своју снагу и строгост, како би на тај начин уплашили невернике и спречили њихове нападе и зло. Бог је уз вернике, помаже их и даје им потпору."
  9:124,"Када Бог објави неко поглавље своме Посланику, нека је мир над њим и милост Божја, има лицемера који, изругујући се, питају: \"Коме је од вас ово објављено поглавље повећала веровање у оно што Мухаммед говори?\" Када су у питању верници у Бога и Његовог Посланика, то поглавље им је повећало веровање поред веровања којег су имали и они се радују Објави која им долази, јер она доноси корист и добро, како на овоме, тако и на Будућем свету."
  9:125,"Лицемерима објава Кур'ана у којем се налазе прописи и казивања, само болест и сумњу повећава, јер они поричу Објаву која им долази. Болест им се повећава кад год Бог нешто објави, јер сваки пут у то сумњају, и они ће као такви умрети у неверству."
  9:126,"Зар ови лицемери не виде да искушења која им долазе од Бога једном или двапута у години откривају њихову слабост и срамоте их? И поред тога што знају да то Бог чини, они се на кају због свог неверовања, нити схватају своје лицемерство. Они не узимају поуку из онога што их задеси од искушења од Бога."
  9:127,"Када Бог објави неко поглавље своме Посланику, нека је мир над њим и милост Божја, у којој се спомињу стања лицемера, они се једни у друге загледају и кажу: \"Да ли вас ико види?\" Уколико их нико не би видео, они би се удаљили са места окупљања, а Бог тиме њихова срца удаљује од упуте и опроста, јер они не желе да схвате нити разумеју."
  9:128,"О Арапи, дошао вам је Посланик који је од вас, Арапин као и ви, жао му је када вам је тешко и има велику жељу да кренете Божјим путем и на том путу улаже велики труд. И према верницима је посебно благ и самилостан."
  9:129,"Уколико се они окрену од тебе, и не поверују у оно у шта их позиваш, реци им, о Посланиче: Мени је довољан Бог који једини заслужује да буде обожаван, на Њега се само ослањам и Он је Господар величанственог Престола."
  10:1,"Елиф лам ра: Већ раније је о овим словима било речи у поглављу Ел-Бекаре. Ово су речи који се уче у овом поглављу су део мудрог Кур'ана, који је савршен и који садржи мудрости и прописе."
  10:2,"Зар је људима чудно то што спуштамо Објаву човеку који је од њих, наређујући му да их упозори на Божју казну?! Посланиче, обавести вернике и укажи им на оно што ће им срећу донети, односно да им припадају велики положаји, као награда за добра дела која су радили. Ипак неверници говоре да је тај човек који им преноси Божје речи, у ствари, очити чаробњак."
  10:3,"Зашто се чудите, па ваш Госоподар је створио небеса која су огромна и Земљу која је пространа, у року од шест дана, а онда се изнад Свог Престоља уздигао. Зар се поред тога чудите ако пошаље човека који је од вашег рода? Он једини управља и одређује у своме простаном поседу и царству, и нико се код Њега неће моћи заузимати ни за кога без Његове дозволе и задовољства. Он је ваш једини Бог, ваш Господар, па само Њега искрено обожавајте. Зар нећете да узмете поуку из ових доказа и аргумената и на основу тога спознате Његову једноћу? Онај ко и најмање жели поуку да узме, зна да је то тако и повероваће."
  10:4,"На Судњем дану само ћете се Њему једином вратити како би вам дао одговорајућу награду за ваша дела. Ово обећање људима је истинито и Он га неће прекршити, јер Он све може да учини. Он је отпочео стварање створења без претходног примера за то, а након смрти ће их поново у живот вратити, како би оне који су веровали у Бога и чинили добра дела праведно наградио, без умањивања добрих дела која су чинили и без додавања лоших. А онима који нису хтели да верују у Бога и Његовог Посланика, припада узаврело пиће које ће кидати њихове утробе и њих чека жестока казна јер су били неверници."
  10:5,"Он је тај који је дао да Сунце шири своје зраке, а Месец је учинио да уз помоћ Сунца буде осветљено. Одредио му је кретање према броју положаја којих је двадесет осам и путању коју пређе сваког дана и ноћи. То је, о људи, учинио да бисте помоћу Сунца знали број дана, а помоћу месеца број месеци и година. Бог је небеса и Земљу створио са истинским разлогом, како би испољио своју снагу и величину пред људима. Бог кроз ове јасне доказе и видљива знамења појашњава Своју једноћу онима који знају да у томе нађу доказ и знак."
  10:6,"Смена дана и ноћи и оно што их прати, попут таме и светлости, краткоће и дужине, и сва створења која се налазе на небесима и на Земљи, представљају знамења и доказе који указују на Божју свемоћ оним људима који се Бога боје а греха чувају."
  10:7,"Неверници који не очекују сусрет са Богом, који Га се не боје и не очекују полагање рачуна на Судњем дану, који су задовољни овим пролазним животом и и сматрају га јединим животом, негирајући будући вечни живот, па су због тога смирени и радосни због боравка на њему, а притом немарни и одбијајући Божје речи и доказе..."
  10:8,"Они људи који су описани споменутим особинама су на путу ка своме сталном пребивалишту - Паклу, јер су то заслужили својим неверством и порицањем Судњег дана."
  10:9,"Оне који верују у Бога и чине добра дела, Бог ће да упути и да учврсти у чињењу добрих дела којима је Он задовољан, због њиховог искреног веровања, а затим ће и на Судњем дану да их уведе у вечне рајске вртове испод којих реке теку."
  10:10,"Молитве њихове у Рају биће величање и слављење Бога, а њихов поздрав и поздрав анђела биће мир Божји, а последња молитва коју ће упутити означаваће захвалу Господару свих светова и створења."
  10:11,"Када би се Бог одазивао молбама које људи чине када су у љутњи против себе, своје деце и иметака, као што се одазива када га моле за добро, они би били уништени. Бог оставља оне који не очекују сусрет са Њим, јер се они не боје казне и не надају се награди. Оставља их збуњеним и сумњичавим када је у питању Дан полагања рачуна."
  10:12,"Када човека који прелази границе задеси болест или лоше стање, он Бога дозива понизно и скрушено лежећи на боку, седећи или стојећи, надајући се да ће му Бог отклонити зло које га је задесило. Међутим, када му се Бог одазове и отклони штету и невољу која га је погодила, он настави да се понаша као и раније, као да му та штета није отклонута. Као што је оваквој неправедној особи лепо приказана заблуда у којој се налази, тако исто је улепшано неверовање и грешење онима који границе прелазе у неверовању и устрајавају на том путу."
  10:13,"О многобошци, ми смо уништили народе пре вас, јер су порицали истинитост Божјих посланика и чинили су грехе. Посланици које смо слали, долазили су им и доносили су јасне доказе и аргументе који су указивали да је истина све оно што преносе од њиховог Господара. Међутим, они нису поверовали јер нису били спремни да веровање прихвате, па их је Бог без подршке и упуте оставио. Као што смо казнили те неправедне народе, тако ћемо исто кажњавати и њима сличне, у сваком времену и месту."
  10:14,"Затим смо вас, о људи, учинили наследницима ових народа који су порицали истину и били су уништени, да бисмо видели како ћете да поступате и да се понашате, односно, да ли ћете да радите добра дела па да будете награђени, или ћете својим злим делима да заслужите казну?"
  10:15,"Када им се уче кур'анске речи које указују на Божју једноћу, они који негирају проживљење и не очекују полагање рачуна, и не боје се казне, говоре: О Мухаммеде, донеси неки други Кур'ан мимо овог који не садржи осуду обожавања кипова или неки други у којем ће бити докинуто, делимично или потпуно, оно што не одговара нашим прохтевима. О Посланиче, реци им да ниси ти тај који може да измени Кур'ан, а поготово не можеш да донесеш други, него је само Бог тај који мења шта хоће. Ја могу да следим само оно што Бог објављује и бојим се великог Судњег дана, ако се одазовем вашем позиву, и на такав начин погрешим према Богу."
  10:16,"Реци, о Посланиче, да Бог није хтео да вам учим Кур'ан, ја га не бих ни учио нити бих вам га доставио. Да је Бог хтео, ја вас њему, преко свога језика, не бих ни подучио. Међу вама сам боравио много времена (четрдесет година), без читања и писања, нити сам то тражио и истраживао. Зар не можете да схватите да је оно што вам доносим од Бога и да то није од мене."
  10:17,"Нико не чини већу неправду од онога ко о Богу измишља лажи, па одакле онда мени право да мењам Кур'ан и измишљам на њега? Они који прелазе Божје границе и измишљају лажи, неће никад успети нити остварити свој циљ."
  10:18,"Они, поред Бога, обожавају измишљена божанства која им не могу ни наудити нити им могу какву корист прибавити. Само Аллах Који једино заслужује да се истински обожава, може штету или корист да учини када год пожели. Они говоре о својим божанствима: \"Ово су наши заговорници код Бога и они се за нас заузимају, па нас Он неће казнити због наших греха. Реци Посланиче: \"Зар да Бога Који све зна обавештавате да на небесима и на Земљи поред Њега постоји неко друго божанство? Узвишен је Он и врло високо у односу на оно што о Њему лажно говоре многобошци."
  10:19,"Људи су били једна заједница, сви су били верници, па су се разишли. Неки су остали верници, а други су постали неверници. И да није Божје одредбе да ће Он међу њима пресудити и на овоме и на ономе свету, они се не би разишли. На такав се начин раздвајају верници од заблуделих неверника."
  10:20,"Многобошци су говорили: Зашто Мухаммеду од његовог Господара не дође неко чудо као доказ и знак који указује на његову искреност? Реци им, о Посланиче: То је ствар невидљивог света и о томе само Бог има знање. Зато, причекајте да се деси оно што сте предложили, у виду појавног знака и чуда, а и ја ћу с вама заједно да чекам."
  10:21,"Када многобошцима дамо благодат у облику кише и плодне земље, након суше, они се изругују, сплеткаре и поричу наше речи и доказе. О Посланиче, реци многобошцима: Бог је најбржи у узвраћању на сплетке, јер вам припрема казну. Анђели чувари записују ваше лукавштине и ништа им не може промаћи, па како онда да то промакне Створитељу? Он ће вам дати оно што заслужујете због ваших сплеткарења."
  10:22,"Бог је Тај Који вам, о људи, омогућава да копном пешице и на јахалицама путујете и Он је Тај који вам омогућава да лађама морем путујете, па кад сте у лађама, и кад оне, уз благ поветарац заплове с путницима, путници се обрадују томе, а када наиђе силан ветар и валови навале на њих са свих страна, они тад помисле да ће настрадати, и тада се искрено моле Богу, и то само Њему, а не својим лажним божанствима, говорећи: \"Боже, ако нас из ове невоље избавиш, сигурно ћемо бити искрени и захвални верници на благодатима које нам дајеш.\""
  10:23,"Када Бог услиша њихове молбе, и спаси их искушења, они након тога чине неред на Земљи, кроз неверовање у Бога и чињење греха. О људи, греси које чините, доносе зло само вама, а Богу ништа не можете да наштетите. Ви на овоме свету уживате, а он је пролазан, а затим ћете се нама вратити на Судњем дану и ми ћемо вас обавестити о гресима које сте чинили и за њих ћемо вам одговарајућу казну дати."
  10:24,"Живот на овоме свету у којем уживате, када је у питању дужина његовог трајања, сличан је киши која се помеша са биљем и плодовима које људи једу, као и са биљем којег животиње једу. Када земља добије своју боју и украси се разноврсним биљем, и људи помисле да то заувек поседују, деси се искушење и непогода која све то уништи, као да никада није било дрвећа и биља на њој. Појашњавањем стања овога пролазног света и брзину његовог нестанка, појашњавамо доказе оним људима који размишљају и поуку узимају."
  10:25,"Бог позива све људе у Рај који је место мира и спаса. У њему људи неће имати искушења и брига, неће умирати и неће патити. Бог упућује кога хоће од Својих створења ка Исламу, вери која једино води до куће мира и спаса."
  10:26,"Оне који буду чинили добра дела и испуњавали обавезе које им је Бог прописао, и буду остављали грехе, чека лепа награда, а то је Рај, а такође имаће и више од тога, а то је гледање у лице Племенитог Бога. Њихова лица неће бити прекривена тамом нити бригом као што ће то бити случај са неверницима."
  10:27,"Они који остану неверници и који буду чинили лоша дела, чека на Будућем свету одговарајућа казна. Њихова лица ће бити прекривена понижењем и бригама. Када их казна задеси, нико их од ње неће моћи сачувати. Њихова лица ће бити као да је део ноћне таме на њих пао, због велике количине дима и црнила које ће их обухватити. И као такви ће вечно боравити у Паклу."
  10:28,"О Посланиче, спомени Судњи дан када се буду скупила створења, а затим ћемо ми онима који су поред Бога на овом свету друга божанства обожавали, казати: О многобошци, останите на своме месту, и ви и ваша божанства која сте обожавали мимо једног Бога. Направићемо разлику и раздвојићемо њих и божанстава која су обожавали, тада ће их се њихова божанства одрећи, говорећи: Ви нас нисте на Земљи обожавали!"
  10:29,"Тада ће се њихова божанства одрећи њих, говорећи: Бог је довољан сведок да ми нисмо били задовољни да нас обожавате и то вам нисмо наређивали, а нити смо за ваше обожавање знали, нити то осећали."
  10:30,"На том страшном месту биће свако испитан о ономе што је на Земљи радио, а многобошци ће бити враћени своме истинском Господару једном једином Богу Који ће их обрачунати за њихова дела. Оне које су као заговорнике међу идолима измишљали, отићи ће."
  10:31,"О Посланиче, реци овим многобошцима: Ко вас с небеса опскрбљује, спуштајући вам кишу? Ко вас из земље опскрбљује, дајући вам да биље из ње ниче и да из ње руду и богатства вадите? Ко је тај ко живо биће изводи из мртве материје, као што је човек настао од капи семена, птица из јајета и ко је тај ко мртво из живог изводи, попут семена које изађе из животиње или јајета које изађе из птице? Ко је тај ко управља небесима и Земљом, као и створењима која се међу њима налазе? Они ће да ти дају одговор да то све чини један Бог, а ти им реци: Зар нисте тога свесни, и зар се Бога не плашите?!"
  10:32,"О људи, то вам је Бог, Он све то чини, Он је истина и ваш Творац који све уређује. Након спознаје истине, зар постоји нешто друго до удаљавање од ње?! Где су вам разуми да схвате ову јасну истину?!"
  10:33,"Као што се истински потврдило да само Бог ствара и управља и да је Он Господар, тако исто, о Посланиче биће остварена одредба твога Господара над оним који су истину напустили из ината и они неће да верују."
  10:34,"Реци, о Посланиче, овим многобошцима: Да ли међу вашим божанствима које мимо Бога обожавате има неко ко ствара из ничега, без претходног примера за то, а затим га након смрти проживи? Реци им: Бог је тај који ствара без претходног примера, и Он оживљава након смрти, па како се онда, о многобошци, од истине удаљавате и неистину следите?!"
  10:35,"Реци им, о Посланиче: Да ли међу вашим божанствима које обожавате има неко ко истини упућује? Реци им: Једино Бог води ка истини и Правом путу, па да ли је Аллах Који истини упућује и њој позива пречи да се следи него ваша божанства која ни себе не могу да упуте, осим када би их Аллах на пут истине упутио?! Шта вам је па неисправно просуђујете, сматрајући да су та божанства слична Богу?! Бог је високо изнад онога што они говоре."
  10:36,"Већина многобожаца следи оно за шта нема упориште у знању. Они следе само нешто што је засновано на претпоставкама и сумњама, а сумња не може да замени знање нити може да му користи. Бог зна све шта они раде, ниједно њихово дело није Му скривено и Он ће их за та дела казнити."
  10:37,"Није исправно сматрати да је овај Кур'ан измишљен, и не приличи да се приписује некоме мимо Богу, јер људи нису у стању на начине нешто слично њему. Он потврђује књиге које су пре њега објављене, и појашњава прописе који су у њима сажето казани. Нема сумње да је Кур'ан објава од Господара свих створења."
  10:38,"Зар ови многобошци да говоре да је Мухаммед, нека је мир над њим и милост Божја, измислио Кур'ан, а затим га Богу приписао? Реци, о Посланиче, одговарајући на њихове речи: Ако сам га ја измислио, а ја сам човек попут вас, онда покушајте и ви да начините нешто слично њему, а позовите кога год можете да вам у томе помогне, ако је истина ваша тврдња да је Кур'ан измишљен. Сасвим је сигурно да то нећете моћи учинити, а ваша немоћ, као и немоћ песника и добрих познаваоца језика, доказ је да је Кур'ан објава од Бога."
  10:39,"Они се нису одазвали Божјем позиву него су пожурили да негирају Кур'ан пре него што су га схватили и пре него што су о њему размислили, и пре него што се деси казна којом су опомињани, а она је веома близу. На исти начин и претходни народи су порицали, па им је казна долазила. Због тога, о Посланиче, добро погледај и размисли какав је био завршетак народа који су порицали истину. Њих је Бог уништио."
  10:40,"Има многобожаца који ће да поверују у истинитост Кур'ана пре него што напусте овај свет, а има и оних који из ината и охолости неће да поверују. О Посланиче, твој Господар добро зна оне који су устрајни у неверовању и казниће их адекватном казном због тога."
  10:41,"Ако твој народ порекне истинитост онога што говориш, о Посланиче, реци им: Мени моја дела и награда за њих и само ћу ја ћу сносити последице својих дела, а вама ваша дела и само ћете ви сносити последице ваших дела. Ви немате ништа са обрачуном мојих дела, а ја немам ништа са обрачуном ваших дела."
  10:42,"О Посланиче, има многобожаца који слушају твоје учење Кур'ана, али на начин који не утиче да то приме и прихвате. Зар ти можеш без Божје дозволе да учиниш да чује онај ко нема слуха?! Исто тако нису у стању да упутиш оне који су се о истину оглушили па је не разумеју."
  10:43,"О Посланиче, међу многобошцима има оних који те само очима гледају, али не увиђају истину. Зар ти можеш без Божје дозволе да учиниш да прогледа онај ко је слеп? Ти то не можеш учинити, као што не можеш ни упутити онога ко је изгубио моћ разумевања."
  10:44,"Бог је чист од тога да Својим створењима чини неправду, па макар колико и трун, међутим, створења је сами себи чине, срљајући у пропаст због пристрасности неистини, охолости и ината."
  10:45,"На дан када Бог окупи људе како би им пресудио, њима ће се учинити као да су на овом свету и у загробном животу остали само део дана. Они ће једни друге препознати, а затим ће се, због страхота Судњег дана, њихово познанство покидати. На губитку ће бити сви они који су порицали сусрет са њиховим Господаром. Они на овом свету нису веровали у Дан проживљења, па им зато нема спаса."
  10:46,"О Посланиче, можемо да ти покажемо нешто од казне коју смо им обећали, пре него што умреш, а може и да се деси да одеш са овога света, пре него што то видиш. У сваком случају, они ће нама да се врате на Судњем дану и Бог ће да изнесе све оно што су радили, јер Њему ништа није скривено, а затим ће да их казни за њихова дела."
  10:47,"Сваком од ранијих народа долазио је посланик, па ако би они порекли оно што је достављено, било би међу њима праведно пресуђено. Њега би Бог из своје доброте сачувао, а њих би уништио. Њима, сходно делима која су чинили, на Судњем дану неће бити учињена никаква неправда."
  10:48,"Ови охоли неверници, изазивајући, говоре: Када ће то време наступити у којем нам је казна обећана, ако је истина оно што тврдите?"
  10:49,"Реци им, о Посланиче: Ја сам од себе не могу штету да отклоним, нити себи какву корист да прибавим, па како онда да другима то учиним? Могу само оно што Бог хоће, а ја не знам невидљиви свет, нити га могу знати. Рок који је Бог одредио за уништење неког народа зна само Бог, а кад тај рок наступи, неће бити ни убрзан, ни одгођен."
  10:50,"О Посланиче, реци овима који пожурују казну: Обавестите ме, ако ће вас казна Његова у било које доба ноћи или дана задесити, зашто је онда пожурујете?"
  10:51,"Зар да чекате да се деси казна којом вам се прети, па да тек тада поверујете? Тада вам веровање неће бити од користи, ако нисте веровали пре! Зар да сад верујете, а раније сте пожуривали казну, негирајући је?"
  10:52,"Након што се оставри казна и након што затраже да из Пакла изађу, казаће им се следеће: Искусите вечну казну у Паклу. Да ли сте кажњени осим према ономе што сте зарадили својим неверовањем и гресима?"
  10:53,"Многобошци те, о Посланиче, питају: Је ли ова патња која нам је обећана истина? Реци им: Јесте, тако ми Бога, то је истина и нико вас из ње неће моћи избавити."
  10:54,"Кад би онај ко је лажна божанства уместо Бога обожавао, поседовао све оно што на Земљи постоји вредно од иметка, све би он то дао само да се искупи од Божје казне. А када многобошци доживе патњу и виде казну која их чека Паклу, сакриће тугу због свог неверства и заблуде на Земљи, а биће им по правди пресуђено и неће им неправда учињена бити, него ће бити кажњени сходно својим делима."
  10:55,"Једино Богу припада власт на небесима и на Земљи и његово обећање да ће да казни невернике је истина у коју нема сумње, али већина људи не зна, па сумња."
  10:56,"Узвишени Бог оживљава мртве и усмрћује живе и само ће се Њему на Судњем дану вратити, па ће их Он за дела њихова по заслузи наградити или казнити."
  10:57,"О људи, Кур'ан вам је дошао, а у њему је опомена, подстицај и претња, он је лек за болести срца попут сумње и оно што човека тишти. Кур'ан указује на Прави пут, милост је за вернике, и у њему је само корист за човечанство."
  10:58,"О Посланиче, реци људима: Кур'ан који вам је објављен је само Божја доброта према вама и милост. Бог своју милост спушта, објављујући Кур'ан, па се због тога радујте. Оно што вам доноси посланик Мухаммед, нека је мир над њим и милост Божја, од Бога, боље је од свега што је материјално и чему стремите и скупљате."
  10:59,"Реци, о Посланиче овим многобошцима: Кажите ми о овој опскрби коју вам Бог даје па ви по својим нахођењима један део забрањујете, а други дозвољавате. Реци им: Да ли вам је Аллах допустио да дозвољавате то што сте дозволили или да браните то што сте забранили, или сте пак ви то сами измислили?"
  10:60,"Шта мисле да ће се десити на ономе свету са њима, они који су лажи измишљали? Зар мисле да ће им бити опроштено? Далеко је то од њих. Узвишени Бог чини добро људима тако што им казну одгађа, али већина негира ту благодат и није Богу захвална."
  10:61,"О Посланиче, шта год да ти и верници радите, и када Кур'ан учите, Ми вас видимо, и све знамо и чујемо. Знању твога Господара не може да промакне ни оно што је мање или веће од атома, било да је то на небесима или на Земљи. Све је Он то забележио у јасној Књизи која је код Њега, и у којој је све записано."
  10:62,"Божји одабраници су сви добри и искрени верници, и њих Бог штити и чува, и као такви се не требају плашити за своју будућност и страхоте Судњег дана, нити треба да тугују због свега што их мимоиђе од овосветских материјалних добара."
  10:63,"То су они који искрено верују у Бога и Његовог Посланика, нека је мир над њим и милост Божја, и који су богобојазни, придржавајући се Његових заповести и клонећи се Његових забрана."
  10:64,"Биће почашћени радосним вестима од свог Господара још на овоме свету, тиме што ће да сањају снове који ће их обрадовати, или тиме што ће их људи хвалити и поштовати. Такође, чека их пријатан и благ сусрет са анђелима када им буду узимали душу, у тренутку смрти, а и када буду сакупљени и проживљени на Судњем дану. Оно што је Бог обећао се не може променити. То је велики успех јер ће верници остварити оно чему су тежили, а сачувати се онога од чега су страховали."
  10:65,"Нека те, о Посланиче, не жалосте речи оних који нападају твоју веру! Уистину, сва моћ и снага припадају Богу, и Његову моћ ништа не може умањити. Он чује њихове речи и зна њихова дела, и казниће их онако како су заслужили."
  10:66,"Заиста, само у Божјој је власти све што је на небесима и на Земљи. Кога заиста следе многобошци када обожавају поред Бога друга божанства? У стварности, они следе само лажи и сумње, па поред Бога сматрају да постоје друга божанства, а Он је далеко изнад онога што они причају."
  10:67,"О људи, Бог је Тај који је дао ноћ да би у њој нашли смирај и починак, како бисте одморили од дневних активности, и Бог је Тај који је учинио дан видљивим како бисте радили и привређивали у вашу корист. У томе су јасни докази онима који чују и поуку прихватају."
  10:68,"Неки многобожци говоре како су анђели Божје ћерке, а Бог је узвишен и далеко од онога што измишљају. Он је, слава Њему, неовисан од Својих створења, Њему припада власт и на небесима и на Земљи. Ви, о многобошци немате никакав доказ за то што говорите. Зар да о Богу говорите тако опасне речи, приписујући му дете? Ви не знате истину о Богу, и немате доказ!"
  10:69,"Реци им, о Посланиче, да они који о Богу лажи измишљају, приписујући му дете, неће да успеју и неће остварити оно што желе, нити ће да се сачувају од онога од чега страхују."
  10:70,"Немојте бити обманути са оним у чему неверници уживају на овоме свету, јер то је пролазно, а затим ће се Богу на Судњем дану вратити и Он ће им дати велику казну збо неверовања у Бога и порицања посланика Мухаммеда."
  10:71,"Испричај, о Посланиче, овим многобошцима који поричу истину, казивање о Ноји, мир над њим, који је своме народу рекао: Ако је вама тежак мој боравак међу вама, и ако вам је тешко што вас опомињем Божјим речима и доказима, и ако сте одлучили да ме убијете, па ја се само на Бога ослањам и од Њега тражим помоћ против ваших сплетки. Одлучите шта хоћете и слободно донесите одлуку о мом убиству, а у помоћ позовите и своја лажна божанства, и у тој одлуци о мом убиству се не устручавајте, нека буде јасна, а затим извршите то и не одгађајте нимало."
  10:72,"А ако се окренете од мог позива, па ви знате да ја од вас никакву надокнаду не тражим за посланицу коју вам достављам од мога Господара, мене ће само Бог да награди, без обзира да ли ви у то поверовали или не. Мени је наредио Бог да будем међу муслиманима - Њему преданим верницима који су покорни и који чине добра дела."
  10:73,"Његов народ га је у лаж утерао и није му веровао, па смо Ми њега и вернике у лађи спасили, па смо их наследницима за оне пре њих учинили, док смо оне који су порицали Божје речи и доказе потопили. Зато, размисли о томе, о Посланиче, какав је био свршетак оних које је Ној, мир над њим, упозоравао а који нису поверовали."
  10:74,"Затим смо, после Ноја, мир над њим, након одређеног времена слали посланике народима њиховим који су им јасне доказе доносили, али они нису хтели да верују због њиховог пријашњег негирања и у утеривања у лаж Божјих посланика. После је Бог њихова срца запечатио, а исто тако ће запечатити срца свих оних који не верују и границе Божје прелазе, у било којем времену и месту."
  10:75,"Након одређеног времена, после ових посланика, Ми смо послали Мојсија и његова брата Арона, фараону, владару Египта и угледницима из његовог народа. Послали смо их са јасним доказима који су указивали на њихову исправност, па су се они узохолили и нису поверовали и били су народ злочиначки јер су негирали Бога и порицали су Његове посланике."
  10:76,"Када је фараону и главешинама његовог народа дошла истина преко Мојсија и Арона, која указује на истинитост Мојсијевог посланства, они су казали да се ради о јасној враџбини и да то није истина."
  10:77,"Негирајући њихове тврдње, Мојсије је казао: Зар истину која вам долази сматрате враџбином? То никако није враџбина, а ја знам да врачар никада неће успети, па како онда да се тиме бавим?"
  10:78,"Фараонов народ одговорио је Мојсију следећим речима: Зар си дошао с том враџбином да би нас од вере наших предака одвратио, па да ти и твој брат преузмете власт у Мисиру? О Мојсије, ми теби и Арону не верујемо да сте посланици од Бога нама послани."
  10:79,"Фараон је казао своме народу да доведу сваког способног врачара који добро зна свој занат."
  10:80,"Када је фараон довео чаробњаке, Мојсије им је, убеђен у победу, казао: Баците оно што сте планирани да баците."
  10:81,"Када су чаробњаци показали своју чаролију, Мојсије им је казао: То што сте приредили је чаролија и враџбина, а Бог ће да учини да ваше дело не успе, и биће уништено. Ви са вашим враџбинама чините смутњу по Земљи, а Бог неће дозволити да дела покварењака буду исправна..."
  10:82,"Бог ће истину да утврди, својим наредбама и одредбама, и оснажиће је доказима, иако ће то злочинцима из породице фараонове да буде криво!"
  10:83,"Народ је окренуо леђа од Мојсијевог позива. У њега су, и поред јасних доказа, поверовали само неки младићи из народа Израиљћана и поред страха од фараона и његових главешина и бојазни да их на силу не одврате од њиховог веровања, ако се открије да су прихватили истину. Фараон се био уздигао и узохолио над народом Мисира и прелазио је границе у неверовању, убијању и кажњавању Израиљћана."
  10:84,"Мојсије, мир над њим, казао је свом народу: О народе, ако истински верујете у Бога, онда се само на Бога ослоните, уколико сте Богу покорни и предани. Ослањање на Бога ће од вас да отклони зло и да вам подари успех."
  10:85,"Они су се одазвали Мојсију, мир над њим, и казали су: На Бога се једино ослањамо, Господару наш, не допусти да нама завлада неправедни народ па да нас одврате од наше вере, кажњавањем, убијањем и заблудом."
  10:86,"Сачувај нас, Господару наш, својом милошћу, од фараоновог неверничког народа, јер они су нас заробили, кажњавали и убијали."
  10:87,"Ми смо објавили Мојсију и његовом брату Арону, нека је на њих мир и спас, да своме народу саграде куће и богомоље у којима ће само Богу богослужење чинити и те куће да окрену према Јерусалиму, и намаз (молитву) у потпуности да обављају. \"О Мојсије, обавести вернике радосном вешћу да их чека подршка и помоћ од Бога, и да ће Он уништити њихове непријатеље, а вернике учинити наследницима Земље.\""
  10:88,"Мојсије је рекао своме народу: \"Господару наш! Ти си дао фараону и главешинама његовим украсе и иметке на овом свету, али они ти не захваљују на тим благодатима него их користе како би завели људе са Твога пута! Господару наш, уништи иметке њихове и запечати срца њихова, па нека не верују док не доживе патњу болну, када им њихово веровање неће од користи бити.\""
  10:89,"Бог је рекао: О Мојсије и Ароне, ваша молба против фараона и угледника из његовог народа је услишана, па останите постојани у вери и не скрећите са правог пута, и не следите пут незналица који не познају истину."
  10:90,"Олакшали смо потомцима Израиља да се спасе и да пређу море након што се оно раздвојило. Када их је фараон са својом војском скоро сустигао, желећи да их нападне, море се саставило и када је почео да се дави и да губи наду у спас, повикао је: верујем у Онога Који заслужује да буде обожаван, у Онога у Кога су веровали синови Израиљеви, и ја сам предан Богу, и покоравам Му се."
  10:91,"Зар да сада верујеш када си изгубио наду у спас, а пре тога си, о фараону, грешио према Богу и од Његовог пута си одвраћао, и неред си чинио због своје заблуде и друге си заводио?"
  10:92,"О фараону, данас ћемо из мора да те извадимо и ставићемо те на површину Земље, да би поуку узимао свако ко после тебе дође, иако је већина људи немарна према нашим речима и доказима, не размишљајући о њима."
  10:93,"И Ми смо синове Израиљеве у часни предео и похвално место, у благословљеној Палестини, населили и лепом и дозвољеном храном их опскрбили, и тек кад им је дошло право знање у Кур'ану које потврђује истинитост Торе у којем је описан Мухаммед, нека је мир над њим и милост Божја, они су се у мишљењу и вери разишли. А Господар твој ће им, сигурно, на Судњем дану пресудити о ономе у чему су се разилазили. Када су то занегирали одузета им је домовина. Твој Господар, о Мухаммеде, на Судњем дану ће им пресудити у вези њиховог разилажења, па ће онима који су били у праву и онима који су били у заблуди дати оно што заслужују."
  10:94,"А ако сумњаш, о Посланиче, у оно што ти објављујемо у Кур'ану, ти онда упитај Јевреје који читају Тору и хришћане који читају Јеванђеље, па ће ти они казати да је истина све што ти се објављује, јер они то налазе у својим књигама. Теби Истина у које нема сумње, од Господара твога долази, и никако не буди од оних који сумњају."
  10:95,"И не буди никако од оних који Божје речи, доказе и знамења поричу, па да настрадаш, као што су страдали они који су уништени због неверовања. Бог овим жели да нам укаже на опасност сумње у вери и порицања истине, а посланик Мухаммед, нека је мир над њим и милост Божја, је сачуван од таквих дела."
  10:96,"А они за које се испуни Божја реч и пресуда да умру у неверству јер су у њему устрајавали, заиста неће никада поверовати."
  10:97,"Макар им дошли сви докази, било да су верски докази или чудеса у природи, све док не доживе болну патњу. Тада ће поверовати, али то им неће бити од користи."
  10:98,"Није се десило да неко насеље којем смо послали посланика да поверује, па да му то веровање буде од користи и да му спречи заслужену казну, осим народа Јониног који је искрено поверовао, па смо од њих отклонили казну и понижење на овоме свету и дали смо им да уживају у благодатима овог живота."
  10:99,"О Посланиче, да Господар твој жели, на Земљи би сви људи били верници. Међутим, Он то неће из Своје велике мудрости, него по Својој правди оставља у заблуди кога хоће, а својом добротом упућује кога хоће. Ти не можеш да све људе присилиш да верују, ма колико то желео, јер је упута у Божјим рукама."
  10:100,"Ниједна особа не може да поверује без Божје дозволе. Веровање не може да се деси без Божје воље, па не изгарај од жалости за њима. Бог ће дати казну и пропаст онима који не размишљају о Његовим доказима, заповестима и забранама."
  10:101,"Реци Посланиче овим многобошцима који те питају о Божјим речима и доказима: Посматрајте и размишљајте о доказима на Земљи и на небесима који указују на Његову једноћу, савршености и моћ. Божји докази и посланици који долазе не користе онима који нису спремни да верују, јер су они устрајни у свом неверству."
  10:102,"Зар ови који поричу чекају да их снађе казна слична оној која је снашла оне који су пре њих порицали истину?! Реци им Посланиче: Чекајте Божју казну, а и ја ћу чекати обећање свог Господара."
  10:103,"Затим би невернике кажњавали, а посланике Наше и оне који су с њима веровали, спашавали. Њих не би задесило оно што би задесило народе њихове. Као што смо спасавали и помагали пријашње посланике и вернике, тако ћемо спасити посланика Мухаммеда и вернике који су са њим, јер то је наше обећање и обавеза."
  10:104,"Реци Посланиче: \"О људи, ако сумњате у Ислам у који вас позивам, а то је вера у једног јединог Бога - знајте да сам ја убеђен у неисправност ваше вере и нећу да је следим, нити ћу да обожавам оне које ви мимо Аллаха обожавате. Ја обожавам и богослужење чиним само Богу који ће да вас усмрти и Који ми је наредио да будем искрени верник."
  10:105,"Бог ми је наредио да устрајан будем у Исламу - правој и чистој монотеистичкој вери, и да се удаљим од свих других вера, а забранио ми је да будем од оних који лажна божанства поред Бога обожавају."
  10:106,"О Посланиче, не моли се поред Бога киповима, идолима, свецима, иконама и осталим лажним божанствима који су у немогућности да ти користе и нешто допринесу, нити да ти штету учине. Уколико би обожавао друга божанства, знај да би био од оних који неправду чине и Божје границе прелазе."
  10:107,"Ако Бог одреди да те, о Посланиче, задеси нека жалост и несрећа, а ти будеш се будеш трудио да те она не задеси, знај да је нико од Бога не може отклонити. Ако Он буде желео да ти какво добро и благодат да, знај да нико Његову доброту не може спречити. Он Своју благодат и доброту дарује коме хоће и нико Га ни на шта не може присилити. Он прашта људима који се покају и самилостан је према њима."
  10:108,"О Посланиче, реци људима: Стигао вам је Кур'ан као објава од вашег Господара. Онај ко крене правим путем и поверује у Кур'ан, имаће личну корист од тога, јер Бог је независан и Њему не треба покорност створења. А онај ко буде кренуо путем заблуде, сам ће сносити негативне последице тог избора, јер Богу неће наштетити ничија непокорност и заблуда. Ја нисам ваш чувар који је задужен да се брине о делима вашим, нити ћу ја с вама да сводим рачун."
  10:109,"О Посланиче, следи Објаву која ти долази од твога Господара и поступај по њој, и буди стрпљив на узнемиравања која ти долазе од твог народа који ти се супротставља, и буди стрпљив у достављању Објаве која ти је наређена да је доставиш. Иди устрајно Правим путем док Бог не донесе пресуду и помогне те на овоме свету, и док њих, ако умру као неверници, не казни на Будућем свету."
  11:1,"Елиф лам ра: Већ раније је било речи о сличним словима у поглављу Ел-Бекара. Кур'ан је књига чије су речи савршено поређане и чија су значења потпуна. У тим речима не можеш видети грешку или мањкавост. Оне су после тога појашњене, и у њима се спомиње све што је дозвољено и забрањено, спомињу се наредбе и забране, радосне вести и упозорења, казивања и остало. Све ово је појашњено од Онога Који мудро све уређује и доноси прописе, Који зна стање свих створења и најбоље зна шта је добро и корисно за њих."
  11:2,"Ове речи које су обављене Мухаммеду, нека је мир над њим и милост Божја, обухватају забрану људима да обожавају некога поред јединог Бога. О људи, ја вас упозоравам на казну од Бога ако будете неверници и грешници, а доносим вам радосну вест да вас чека награда, ако будете веровали и радили по Његовим заповестима."
  11:3,"О људи, тражите од Господара вашег опрост за грехе, и покајте се за оно што сте пропустили од обавеза према Њему, па ће вам Он дати да до рока одређеног лепо на овоме свету проживите. Свакоме ко је радио добра дела и био Богу покоран, даће потпуну награду из Своје дарежљивости, и неће је нимало умањити. Ако напустите веровање које вам долази од Господара мога, ја вас онда упозоравам на страхоте великог Судњег дана."
  11:4,"О људи, на Судњем дану вратићете се само Богу, а Он Узвишени све може и ништа Га не може спречити да вас оживи, и да вас након смрти скупи и рачун с вама сведе."
  11:5,"Ови многобошци окрећу се од Посланика, како би сакрили своју сумњу и незнање које у вези Бога имају. Чак и када скрију главе своје одећом, Бог зна шта скривају и шта јавно износе, јер Он познаје све што срца њихова крију."
  11:6,"Сваком живом бићу на лицу Земље Бог је обезбедио опскрбу, као вид Своје племенитости, и Он зна где се свако живо биће налази и где ће сахрањено бити. Све то је записано у Јасној Књизи, у Плочи помно чуваној."
  11:7,"Он, Узвишени, је Тај Који је створио величанствена небеса и Земљу и све што је на њима, а пре тога је Његов Арш (престо) био изнад воде. Све то је створио како би вас, о људи, искушао ко ће боље поступати, чинећи дела којима је Он задовољан, или ко ће горе поступати, чинећи дела која изазивају Његову срџбу. Затим ће Бог сваком дати оно што је заслужио. Ако им кажеш, Посланиче: \"О људи, бићете проживљени након смрти ради обрачуна!\" Они који не верују у Бога и Судњи дан ће ти рећи: \"Овај Кур'ан којег он учи је јасна враџбина, и његова ништавност је јасна.\""
  11:8,"Ако ми вишебошцима одлажемо заслужену казну на овом свету до одређеног рока, они кажу, исмејавајући се и пожурујући казну: \"Шта то спречава казну да нас задеси?\" Доиста казна коју заслужују има свој рок код Бога, а када им дође - неће их ништа заштитити, и казна коју су пожуривали исмејавајући се - са сваке стране ће их окружити."
  11:9,"Ако човеку дамо неку благодат, попут здравља и богатства, а затим му је одузмемо - он пуно губи наду у Божју милост и веома је незахвалан на Његовим благодатима које заборави када му их Бог одузме, као да их никада није имао."
  11:10,"А уколико му дамо благодат иметка и здравља након што их није имао каже: \"Отишло је зло од мене и нема више штете.\" А не захвали Богу на томе. Доиста је човек превише радостан и охол, уздиже се над људима и хвалише благодатима које му је Бог дао."
  11:11,"Осим оних који стрпљиво подносе тешкоће, устрајно чине добра дела и устрајно се клоне греха; такви неће упасти у очај, нити ће порицати Божје благодати, нити ће се охолити над људима. Таквима ће бити опроштени греси и њихов Господар ће им дати велику награду на Будућем свету."
  11:12,"О Посланиче, када се суочиш са њиховим неверством, инатом и тражењем доказа какве они хоће, можда би ти оставио део онога што ти је наређено да доставиш а што је њима тешко да примене, и можда су твоја прса стиснута за достављање тога да не би рекли: \"Што му није спуштена ризница која ће га учинити богатим? Што није са њим дошао анђео који ће потврђивати оно што он говори?\" Али ти немој због тога оставити ништа од онога што ти се објављује, јер си ти само опомињач, достављаш оно што ти је Бог наредео да доставиш и ниси дужан да долазиш са оним што они предлажу од доказа, а Бог све чува."
  11:13,"Вишебошци говоре: \"Мухаммед је измислио Кур'ан и није објављен од Бога.\" А ти им реци: \"Дођите са десет поглавља сличним Кур'ану које су измишљене, без обавезе да буду истините као Кур'ан за којег мислите да је измишљен, и позовите у помоћ кога год можете, ако истину говорите када тврдите да је Кур'ан измишљен.\""
  11:14,"Ако то не учине - а не могу учинити - онда будите уверени, о верници, да је Кур'ан Божја објава и да га је Бог објавио Свом Посланику, и да није измишљен. И знајте да нико не заслужује да буде обожаван осим Бог, па да ли ћете Му се покорити након ових категоричких доказа?"
  11:15,"Ко чини дела ради овог света и његових пролазних уживања а не ради Будућег света - даћемо му награду за његова дела на овом свету у виду здравља, сигурности и обилне опскрбе, а да им ништа од те награде не буде ускраћено."
  11:16,"Они који имају тај ружан циљ неће на Судњем дану да имају осим ватру, док је њихова награда потрошена и њихова су дела ништавна јер нису изграђена на веровању и на исправној намери. Они својим делима нису желели Божје лице и Рај."
  11:17,"Нису Посланик, нека је мир над њим и Божја милост, и они који верују у њега једнаки са неверницима; Посланик, нека је мир над њим и Божја милост, је дошао са доказом од Господара Узвишеног и уз то са њим је и анђео Гаврило, а његовом веровесништву сведочи и претходна Објава - Тора која је објављена Мојсију као упута и милост, док неверници лутају у заблуди. верници верују у Кур'ан и у веровесништво Мухаммеда, нека је мир над њим и Божја милост, којем је објављен Кур'ан, а ко у његово веровесништво не верује - скончаће у Паклу на Судњем дану. Зато, о Посланиче, немој никада бити у сумњи око Кур'ана и рока који им је одређен, јер је он истина у коју нема сумње, али већина људи неће да верује упркос постојању јасних доказа."
  11:18,"Нико није већи неправедник од онога који Богу нешто лажно приписује, попут другог божанства, сина или кћери. Такви ће на Судњем дану да буду изведени пред својим Господаром Који ће да их упита о ономе што су радили, а анђели и посланици ће сведочити против њих. Рећи ће се: \"Ово су ти који су лагали о Богу приписујући Му судруга и дете! Нека Бог неправеднике удаљи од Своје милости, јер су неправду себи учинили лажући на Бога!\""
  11:19,"То су они који људе спречавају да иду правим путем, путем Божје вере, и желе да искриве Божју веру тако да нико у њу не поверује, а и они сами не верују у проживљење након смрти."
  11:20,"Они не могу на Земљи умаћи Божјој казни када буде одређено да их она задеси, и немају савезнике и помагаче мимо Бога како би се сачували Божје казне. На Судњем дану ће им казна бити умногостручена јер су скренули са Божјег пута и друге су од њега одвраћали. Они на овом свету нису прихватали истину и нису се окористили Божјим речима у Кур'ану и доказима у универзуму, због њиховог чврстог окретања од истине."
  11:21,"Они су себе у пропаст довели придруживањем лажних божанстава Богу Узвишеном, а сва та лажна божанства и лажни заговарачи су им нестали."
  11:22,"Уистину ће они на Судњем дану бити највећи губитници, јер су исправно веровање заменили неверством, Будући свет овим пролазним светом, а милост и опрост заменили казном."
  11:23,"Доиста они који верују у Бога и Божје посланике и раде добра дела, и који су понизни и скрушени пред Богом, биће становници Раја, и у њему ће вечно да бораве."
  11:24,"Неверници су попут глувог слепца, а верници су попут онога ко види и чује; зато што неверници не чују истину и не желе да је саслушају па је зато и не прихватају, нити је виде и не желе да сагледају доказе које би им користили у прихватању истине. Док су верници попут оних који чују и виде истину што их је довело до њеног прихватања. Па да ли су ове две скупине једнаке у свом стању и опису? Никако нису једнаке, па зар нећете из тога да извучете поуку?"
  11:25,"Послали смо Ноју, мир над њим, као посланика његовом народу, па им он рече: \"О народе мој, ја вас јасно упозоравам на Божју казну и објашњавам вам оно са чиме сам послат.\""
  11:26,"\"Позивам вас да само Бога обожавате, и бојим се да вас казна не задеси на болном дану.\""
  11:27,"Главешине и угледници његовог народа, који су били неверници, рекоше: \"Нећемо да се одазовемо твом позиву јер ти немаш никакве одлике над нама. Ти си човек исто као и ми, и тебе следи само наш најнижи слој друштва, колико видимо, и ви нисте часнији, угледнији нити богатији од нас, па да заслужите да вас следимо. Штавише, сматрамо да лажете у својим тврдњама.\""
  11:28,"Ноје им рече: \"О народе мој, обавестите ме, шта ако имам доказ од мог Господара који сведочи да истину говорим, али су вам ти докази скривени због вашег незнања, да ли вас можемо присилити да верујете? Да ли можемо веровање убацити у ваша срца? Не можемо, јер у исправну веру упућује само Бог.\""
  11:29,"Народе мој, не тражим вам никакву надокнаду и иметак за моје достављање Објаве, награду очекујем само од Бога! Из мог друштва нећу да отерам сиромашне вернике како сте тражили, они ће да сретну свог Господара на Судњем дану и Он ће их наградити за њихово веровање, али видим да ви не разумете суштину мог позива па зато тражите да отерам вернике који су потлачени."
  11:30,"Народе мој, ко ће од мене одагнати Божју казну ако отерам ове слабашне вернике неправедно, без њихове кривице? Зар се нећете опоменути и тежити ономе што вам је боље и корисније?"
  11:31,"Народе мој, ја вам не кажем да ја поседујем Божје ризнице опскрбе, па да вам дајем из њих ако поверујете, нити вам кажем да знам непознати свети и оно што је само Богу познато, нити вам кажем да сам безгрешан као анђео. Напротив, ја сам човек као и ви! Нити тврдим да сиромасима које ви потцењујете и ниподаштавате Бог неће дати упуту, напротив, Бог најбоље зна њихове намере и њихова срца, и ако бих ја због ваше жеље тврдио да им Бог неће дати упуту био бих неправедан и заслужио бих Божју казну."
  11:32,"Они рекоше охолећи се и пркосећи: \"О Ноје, расправљао си се са нама и претерао си, па дај нека нас стигне та казна којом нам претиш ако истину говориш!\""
  11:33,"Ноје им рече: \"Не одређујем ја казну, већ Бог даје казну ако то жели. Уколико Он буде хтео да вас казни - никако нећете моћи да умакне Његовој казни.\""
  11:34,"Мој савет и моје опомињање вам неће користи ако Бог одреди да вас остави у заблуди, ускративши вам упуту због вашег неверства и пркоса. Он је ваш Господар у Чијим рукама је ваш живот, оставиће вас у заблуди ако буде хтео, и само Њему ћете се вратити на Судњем дану, и тада ће вас наградити или казнити на основу ваших дела."
  11:35,"Разлог неверства Нојевог народа је то што су мислили да је он измислио ову веру и лажно је приписао Богу, па га Бог усмерава да им каже: \"Ако сам је измислио ја ћу сносити казну за мој грех, а ако нисам измислио - па ја не могу понети грехе вашег порицања истине, и ја сам чист од тога.\""
  11:36,"Бог је објавио Ноји: \"Нико више од твог народа неће веровати, мимо оних верника који су већ поверовали, па немој туговати и жалити се због онога што су радили, због њиховог порицања и исмејавања током овог дугог периода.\""
  11:37,"Прави лађу пред Нашим очима и пажњом, Ми ћемо ти објавити како да то урадиш, и немој од Мене тражити да дам још времена неправедницима који себи неправду учинише својим неверством. Они ће, засигурно, бити потопљени великим потопом, који је казна за њихову устрајност у неверству."
  11:38,"Ноје је спровео наредбу свог Господара и почео је да гради лађу. Када год су главешине његовог народа пролазили поред њега исмејавали су се са њим због тога што то ради, јер је правио лађу у земљи где нема ни вода ни река. Након што се више пута поновило њихово исмејавање казао им је: \"О великани, ако се ви данас нама исмејавате, док правимо лађу, па и ми ћемо се вама исмејавати због вашег ината и неверства онда када будете страдали.\""
  11:39,"\"Знаћете коме ће да дође казна на овом свету која ће да га понизи, и ко ће на Будућем свету да буде вечно кажњаван.\""
  11:40,"Нојe, мир над њим, је зарвшио градњу лађе коју му је Бог наредiо, па када је дошла Божја одредба за потоп његовог народа и када је вода почела да куља из посуда у којима су правили хлеб, као знак наступања потопа, рекосмо Ноју, мир над њим: \"Укрцај у лађу од сваке копнене животињске врсте по један пар, мушко и женско, и поведи своју породицу осим оних којима је прописано да буду потопљени због свог неверства. И поведи са собом све вернике из твог народа.\" Од његовог народа је поверовао само мали број људи током дугог периода његовог позивања у Божју веру."
  11:41,"Нојe рече верницима из своје породице и свог народа: \"Укрцајте се на лађу која ће пловити и пристати Божјим именом, и заиста мој Господар прашта ономе ко се каје и милостив је према њему. Од Његове милости према верницима је и то што их је спасио од уништења.\""
  11:42,"Лађа је пловила носећи људe и све остало на великим валовима попут планина, а Ноје, из очинског осећаја, дозва свог сина који није веровао и који се одвојио од свог оца и од свог народа: \"Синчићу мој, укрцај се са нама у лађу да би био спашен дављења, и немој бити са неверницима па да будеш уништен и потопљен као они!\""
  11:43,"Син му рече: \"Потражићу уточиште на високој планини која ће ме сачувати од воде.\" А Нојe му одговори: \"Данас ништа не може спречити Божју казну у виду потопа, осим Бога, Који једини то може спречити и смиловати се коме жели.\" И талас раздвоји Ноја и његовог сина, који би потопљен због свог неверства."
  11:44,"Бог рече Земљи након завршетка потопа: \"О Земљо, упиј своју воду.\" А рече небу: \"О небо, заустави падање кише.\" Па се вода повуче и земља осуши. Бог је уништио невернике и лађа је пристала на планини ел-Џудијј, и би речено: \"Нека је далеко и нека је уништен народ који је прешао Божје границе својим неверством.\""
  11:45,"Ноје, мир над њим, дозва свог Господара тражећи помоћ: \"Господару мој, син мој је од моје породице, а Ти си обећао да ћеш спасити моју породицу и Твоје обећање је истина и Ти си најправеднији и најзнанији Судија.\""
  11:46,"Бог рече Ноју: \"Твој син чије избављење си тражио од Мене није од твоје породице за коју сам ти обећао да ћу да је спасим, јер он је неверник. Та твоја молба за неверника не доликује једном посланику. Немој Ме молити за нешто о чему немаш знања, саветујем ти да не будеш од незналица па да молиш за нешто што се супротставља Мом знању и Мојој мудрости.\""
  11:47,"Ноје, мир над њим, рече: \"Господару мој, утичем Ти се од тога да Ти тражим оно о чему немам знања. Ако ми Ти не опростиш и не смилујеш ми се бићу од страдалих, оних који су изгубили своју нграду на Будућем свету.\""
  11:48,"Бог рече Ноју, мир над њим: \"О Ноје, искрцај се из лађе сачуван и безбедан, са великим благодатима које је Бог подарио теби, и потомцима оних који су били са тобом у лађи који су верници, а који ће доћи након тебе. Међу њиховим потомцима ће бити и неверничких народа којима ћу дати да уживају у пролазном животу, а затим ће да их по заслузи задеси Наша болна казна на Будућем свету.\""
  11:49,"Казивање о Ноју представља обавест о нечему непознатом, нечему што ти, Посланиче, ниси знао, нити је твој народ то знао пре ове објаве коју смо ти објавили, и зато се стрпи на одбијање и порицање твог народа као што се стрпео Ноје, мир над њим, а заиста ће победа припасти богобојазнима, који примењују Божје наредбе и клоне се Његових забрана."
  11:50,"И посласмо народу 'Аду њиховог брата Худа, мир над њим, који им рече: \"Народе мој, само Бога обожавајте, нико мимо Њега не заслужује да буде обожаван, и ви само лажете када Му друго божанство приписујете.\""
  11:51,"\"О народе мој, ја од вас не тражим награду за оно што вам достављам од мог Господара и чему вас позивам. Моја награда је код Бога Који ме је створио, па зар то нећете схватити и одазвати се мом позиву?\""
  11:52,"\"О народе мој, тражите од Бога да вам опрости грехе и покајте се, а највећи грех је обожавати друго божанство поред Бога. Ако тако поступите, Он ће вас наградити спуштајући обилну кишу, и повећаће вам снагу и понос, увећати ваше потомство. Немојте се окретати од онога чему вас позивам, па да будете грешници због тога, и због вашег неверства у Бога и вашег порицања истине са којом сам дошао.\""
  11:53,"Његов народ рече: \"О Худе, ти нам ниси донео јасан доказ због којег бисмо ти поверовали, и ми нећемо оставити наша божанства због твог говора који нема доказа, и нећемо ти поверовати да си посланик.\""
  11:54,"\"Ми тврдимо да те је неко наше божанство погодило лудилом због тога што нам забрањујеш да их обожавамо.\" Худ рече: \"Ја позивам Бога за сведока, а и ви посведочите да сам ја чист од вашег обожавања ваших божанстава која обожавате поред Бога, па ми спремите сплетку и ви и ваша божанства за која мислите да су ме погодила лудилом и немојте ништа одлагати.\""
  11:55,"\"Ми кажемо само то да те је неко наше божанство погодило лудилом због тога што си нам забрањивао да их обожавамо.\" Худ рече: \"Ја позивам Бога за сведока, а и ви посведочите да сам ја чист од вашег обожавања ваших божанстава која обожавате поред Бога, па ми спремите сплетку и ви и ваша божанства за која мислите да су ме погодила лудилом и немојте ништа да одлажете.\""
  11:56,"\"Ја се ослањам на Бога Јединог у свим мојим пословима, Он је мој и ваш Господар и сва створења на Земљи су у Његовом власништву и Он њима управља како хоће. Заиста је мој Господар истинит и праведан и неће дати да овладате мноме јер сам ја на истини а ви сте на заблуди.\""
  11:57,"\"Ако се окренете од истине са којом сам вам дошао - па мени је обавеза само да вам доставим све оно са чиме ме је послао Бог и чије ми је достављање наредио. Тиме је над вама успостављен доказ и мој Господар ће да вас казни и уништи, и створиће други народ након вас, а ви Богу никако не можете да наудите својим порицањем и окретањем, јер је Он апсолутно независтан од Својих створења. Заиста мој Господар све надзире и Он ме чува од зла којег ми спремате.\""
  11:58,"Након што је дошла Наша одредба да буду уништени, избавили смо Худа и вернике који су са њим били, из Наше милости, и тако их спасили Наше жестоке казне коју смо дали неверницима."
  11:59,"То је био народ 'Ад, били су неверници у Божје речи и доказе и непокорни Његовом посланику Худу. А притом су се покоравали наредбама сваког охолника неверника који је одбијао истину и прелазио Божје границе."
  11:60,"На овом свету их је сустигло понижење и удаљавање од Божје милости, а и на Судњем дану ће бити кажњени и удаљени од Божје милости. Све због њиховог неверства у Узвишеног Бога! Заиста их је Бог удаљио од сваког добра и казнио их сваким злом."
  11:61,"И дали смо народу Семуд да њихов брат Салих буде посланик, који им рече: \"Народе мој, само Бога обожавајте, нико други не заслужује да буде обожаван. Он је вашег оца Адама створио од земље и дао је да на Земљи живите и градите, па тражите од Њега опрост за грехе и вратите Му се чињењем добрих дела и остављањем греха. Доиста је мој Господар близу онога ко Га искрено обожава и Он услишава молитве.\""
  11:62,"Његов народ му рече: \"О Салих, пре овог твог позива си код нас био поштован, на високом степену, и очекивали смо да будеш разуман, као саветник и као онај који прима савете. Зар нам забрањујеш да обожавамо оно што су наши преци обожавали? Заиста ми сумњамо у оно чему нас позиваш, да морамо да обожавамо искључиво Бога, и зато сматрамо да лажеш и измишљаш.\""
  11:63,"Салих одговори свом народу: \"Народе мој, обавестите ме, шта ако ја имам јасан доказ од мог Господара, и ако ми је Он дао милост Своју у виду веровесништва, ко ће ме сачувати Његове казне ако Му будем непокоран и не доставим оно што ми је наредио да доставим? Ви бисте ми само повећали заблуду и удаљеност од Његовог задовољства.\""
  11:64,"\"О народе мој, ово је Божја камила као знак да истину говорим, па је пустите да пасе по Божјој земљи и немојте је узнемиравати, јер ће вас брзо стићи казна од Бога ако је закољете.\""
  11:65,"Они је заклаше, као крајњи вид испољавања њиховог порицања и непријатељства, па им Салих рече: \"Уживајте у животу у вашој земљи још три дана, а затим ће вас стићи Божја казна. То је сигурно истинито обећање.\""
  11:66,"Након што дође Наша одредба да буду уништени, избависмо Салиха и вернике који су са њим, као вид милости Наше, и сачувасмо их казне и понижења тог дана. Доиста је твој Господар, о посланиче, Јаки и Силни, и нико Га не може зауставити и надвладати, и Он је уништио претходне народе."
  11:67,"Жестоки страшни глас уништи народ Семуд, тако што сви помреше од његове жестине и попадаше својим лицима на земљу."
  11:68,"Као да никада нису постојали у њиховим местима, као да никада нису уживали у благодатима, у лагодном животу. Доиста народ Семуд није веровао у Бога, свог Господара, и далеко нека су од Божје милости."
  11:69,"Анђели дођоше Авраму, мир над њим, у људском лику, доносећи му радосну вест, њему и његовој супрузи, да ће добити сина Исака, а од Исака Јакова. Анђели рекоше: \"Мир Божји.\" А Аврам им одговори: \"Мир Божји.\" И брзо оде како би донео печено теле и послужио госте, мислећи да се ради о људима."
  11:70,"Након што је Аврам видео да они не дирају храну, да ништа не једу, било му је то чудно и осетио је у себи страх од њих. Након што су анђели видели да се уплашио, рекоше: \"Не бој се, нас је Бог послао да казнимо Лотов народ.\""
  11:71,"Аврамова жена Сара је стајала са стране па смо јој саопштили радосну вест: да ће да роди Исака и да ће Исак да добије сина Јакова. Она се насмејала јер се обрадовала ономе што је чула."
  11:72,"Након што је добила радосну вест од анђела, Сара зачуђено рече: \"Како да родим дете а стара сам и неплодна и мој муж је старац? Рађање детета у тим годинама је нешто чудно јер то није нешто уобичајено.\""
  11:73,"Анђели јој рекоше: \"Зар се чудиш Божјој одредби и моћи? Неко попут тебе сигурно зна да Бог то може. Нека је Његова милост и Његов благослов на вас, о породицо Аврамова. Доиста је Бог хвале достојан због савршенства Његових особина и дела, и доиста је Он слављен и узвишен.\""
  11:74,"Након што од Аврама, мир над њим, оде страх од његових гостију који нису јели храну коју им је принео, јер је сазнао да су анђели, и након што је добио радосну вест о рођењу Исака и његовог сина Јакова, почео је да се расправља са Нашим изасланицима око Лотовог народа, како би одложили казну и како би спасили Лота и његову породицу."
  11:75,"Аврам је био благ и нежан, волео је да се одлаже казна, и стално је понизно молио Бога, и пуно Му се кајао."
  11:76,"Анђели рекоше: \"О Авраме, прођи се ове расправо око Лотовог народа, дошла је одредба твог Господара да се казне, и они ће бити жестоко кажњени. Њихово кажњавање не може одложити никаква расправа нити молитва.\""
  11:77,"Након што су анђели дошли код Лота у људском лику, тешко му је то пало и прса су му се стисла, јер се бојао за њих од свог народа који су имали настране односе са мушкарцима уместо са женама. Лот рече: \"Ово је мучан дан!\" Јер је мислио да ће га његов народ савладати и напаствовати његове госте."
  11:78,"Лотов народ дође Лоту, журећи, желећи да напаствују његове госте, јер су и пре тога су чинили разврат са мушкарцима. Лот им рече одбијајући их и извињавајући се својим гостима: \"Ето вам моје кћери за брак, чистије вам је да њих ожените него да разврат чините. Бојте се Бога и немојте да ме брукате пред гостима! Зар нико од вас није разуман и разборит па да вас спречи од тог ружног дела?!\""
  11:79,"Његов народ му рече: \"О Лот, ти знаш да ми немамо потребе за твојим ћеркама нити за женама твог народа, нити имамо страсти према њима, и ти добро знаш шта ми желимо, а то су твоји гости мушкарци!\""
  11:80,"Лот рече: \"Камо среће да имам снаге да вас одбијем, или да имам племе које би ми помогло против вас па да сачувам моје госте од вас!\""
  11:81,"Анђели рекоше Лоту, мир над њим: \"О Лоте, ми смо Божји изасланици, твој народ не може да ти науди. Изађи са својом породицом из овог насеља у поноћ, када буде тама, и нека се нико од вас не осврће, осим твоје жене која ће се супротставити наредби и окренути па ће је стићи казна која че стићи твој народ. Рок њиховог уништења је ујутро, а зар јутро није ускоро?\""
  11:82,"Након што дође Наша одредба да се уништи Лотов народ, Ми њихова насеља наопако окренусмо и на њих камење од чврсте иловаче посласмо, једно за другим."
  11:83,"Ово камење је код Бога посебно обележено, и таква казна није далека од неправедника племена Курејш и свих других неправедника, ако Бог одреди да се на њих спусти."
  11:84,"И Медену смо послали њиховог брата Јофора који рече: \"Народе мој, само Бога обожавајте јер нико други не заслужује да буде обожаван, и немојте из посуде за мерење и са ваге ништа умањивати, када будете вагали и мерили, ја видим да уживате у великим благодатима, па немојте терати од себе Божје благодати непокорношћу Њему. Заиста се ја за вас бојим казне оног дана од којег нико не може побећи, која ће вас стићи, а од ње нећете наћи никаквог прибежишта нити склоништа.\""
  11:85,"\"О народе мој, посуде за мерење и вагање праведно испуните, и не закидајте људе ни у чему што је њихово право варајући их, и немојте по Земљи ширити неред у виду убистава и других греха.\""
  11:86,"\"Оно што вам претекне, а што вам је Бог дозволио, након што људима дате њихова права, корисније је за вас и са већим благословом него увећање иметка до којег долазите закидањем људима и ширењем нереда по Земљи. Ако сте истински верници будите задовољни тим што вам претекне, а ја нисам ваш надзорник који побројава ваша дела и који вас обрачунава, већ то све ради Бог, Који зна оно што кријете.\""
  11:87,"Шу'ајбов народ рече: \"О Шу'ајбе, да ли твоја молитва коју обављаш Богу тражи да оставимо обожавање кипова које су обожавали наши преци и да оставимо поступање са нашим имецима онако како ми желимо и да их увећавамо онако како ми желимо? Доиста си ти обазрив и разборит, ми те знамо као разумног и мудрог пре твојег позива, па шта те је задесило?\""
  11:88,"Шу'ајб рече свом народу: \"Народе мој, обавестите ме какво ће вам бити стање ако ја имам јасан доказ од мог Господара, и ако ме је Он опскрбио дозвољеним иметком и веровесништвом? Мени није циљ да вам нешто забрањујем и да вам се супротстављам, већ само желим, колико могу, да вас поправим позивајући вас да само Бога, вашег Господара, обожавате и да Му се покоравате. Само Бог ме може упутити да то учиним, на Њега Јединог се ослањам у свим мојим пословима и Њему ћу се вратити.\""
  11:89,"\"О народе мој, немојте дозволити да вас непријатељство према мени наведе да поричете оно са чим сам дошао, јер се бојим да вас не задеси казна попут оне која је задесила Нојев, Худов и Салихов народ. Лотов народ вам није далеко ни по времену ни по месту, а ви знате шта је њих задесило па узмите поуку!\""
  11:90,"И тражите опрост од свог Господара и покајте Му се од греха. Доиста је мој Господар милостив према покајницима, и пуно их воли."
  11:91,"Шу'ајбов народ рече Шу'ајбу: \"О Шу'ајбе, ми не схватамо много од тога са чим си дошао, и ми сматрамо да си ти код нас слаб јер је твој вид ослабио, и да није твоје родбине која је на нашој вери ми бисмо те убили каменовањем. Ти код нас не уживаш никакав углед па да се бојимо твог убиства, већ те нећемо убити из поштовања према твојој родбини.\""
  11:92,"Шу'ајб рече свом народу: \"О народе мој, зар вам је моја родбина битнија од Бога? Не осврћете се на Бога јер нисте поверовали у Његовог посланика који вам је послат! Доиста мој Господар зна све што радите и Он ће вас на овом свету за то казнити уништењем, а на Будућем свету казнити патњом у Паклу.\""
  11:93,"\"О народе мој, радите све што можете на начин којим сте задовољни, а и ја ћу радити на мој начин колико могу, па ћете видети кога од нас ће задесити казна, и ко је од нас лажов. Ви чекајте Божју пресуду, а и ја ћу са вама чекати.\""
  11:94,"Када је наступила наредба Наша да Шу'ајбов народ буде уништен, спасисмо Шу'ајба и вернике који су били са њим, као милост од нас, док неправеднике из његовог народа погоди жестоки глас који их поубија, и они освануше попадани на земљу, непомични."
  11:95,"Као да никада нису постојали на тој земљи! Нека је Меден далеко од Божје милости, и нека је на њих Божја казна, као што је било и са Семудом када је Бог спустио Своју срџбу на њих."
  11:96,"И Ми посласмо Мојсија са знаковима Нашим који указују на Нашу једноћу, и са нашим јасним доказима који указују на истинитост онога са чим је дошао."
  11:97,"Послали смо га фараону и угледницима његовог народа, па су ти угледници следили фараона у неверству у Бога, а фараон није био у праву нити на истини па да заслужи да буде слеђен."
  11:98,"Фараон ће на Судњем дану предводити свој народ до Пакла, а ужасно је то место до којег ће их предводити."
  11:99,"Бог је учинио да их на овом свету прати Његово проклетство, да буду далеко од Божје милости, уз њихово крајње уништење потапањем у мору, као што је учинио да их и на Судњем дану прати Његово проклетство. Ужасно је то што их је задесило, да их погоде два проклетства и две казне, и на овом свету и на Будућем."
  11:100,"Вести о тим насељима споменута у овом поглављу, Ми ти казујемо, о Посланиче, нека од њих су оставила своје трагове а нека су потпуно збрисана без икаквог трага."
  11:101,"Ми им нисмо нанели неправду уништењем, већ су они себи неправду учинили својим неверством у Бога. Њихова божанства која су обожавали поред Бога нису им нимало помогла када је дошла одредба твог Господара да буду уништени, штавише, та божанства су била узрок губитка и пропасти."
  11:102,"Тако Бог кажњава и искорењује многобожачка насеља која утерују у лаж Његове посланике, у сваком месту и времену, и доиста је болно и жестоко Његово кажњавање тих неправедних насеља."
  11:103,"Доиста је у Божјем жестоком кажњавању тих неправедних насеља поука и опомена за онога ко се боји казне на Судњем дану. То је дан у којем ће Бог окупити људе ради обрачуна, и то је дан у којем ће сви бити присутни."
  11:104,"Судњи дан ће наступити у тачно одређено време."
  11:105,"Када дође тај дан нико без Божје дозволе неће моћи да говори, било да износи свој доказ или се заузима. Тада ће људи бити подељени у две врсте, несрећни који ће да уђу у Пакао и срећни који ће да уђу у Рај."
  11:106,"Што се тиче оних који су несрећни - а несрећни су јер су били неверници и лоша дела су радили - они ће да уђу у Пакао у којем ће да се њихови гласови и уздисаји уздижу од жестине патње у његовом пламену."
  11:107,"У њему ће вечно да бораве и из њега неверници никада неће да изађу, док ће Бог, када то буде хтео, да изведе из Пакла грешнике монотеисте који су казну у њему заслужили. Заиста твој Господар, о посланиче, ради шта хоће и нико Га ни на шта не може присилити."
  11:108,"А што се тиче срећних, којима ће Бог подарити успех и спас јер верују и добра дела чине, они ће вечно да бораве у Рају, осим оних верника грешника који ће по заслузи провести део вечног живота у Паклу пре него што им се Бог смилује и уведе их у Рај. Благодат твог Господара за становнике Раја ће бити непрекидна."
  11:109,"О Посланиче, немој никако сумњати у ништавност онога што обожавају ти вишебошци, јер за то немају никакав разумски ни верски доказ, већ то раде само зато што слепо следе своје претке. Ми ћемо им дати казну потпуно, без икаквог умањивања."
  11:110,"Ми смо Мојсију дали Тору па су се људи око ње разишли, неки су поверовали у њу а други нису. Да Бог већ није одредио када ће бити кажњени, убрзао би им казну на овом свету, али ће је одложити до Судњег дана из Своје мудрости. Доиста неверници међу Јеврејима и вишебошцима сумњају у Кур'ан."
  11:111,"Бог ће свима њима дати оно што су заслужили, било добро или зло, и Бог детаљно зна све што раде, ништа му од онога што раде неће промакнути."
  11:112,"О Посланиче, стално се придржавај правог пута, онако како ти је Бог наредио, покоривши се Њему чињењем наређеног и клоњењем забрањеног, и нека тако поступе и верници покајници који су уз тебе. Немојте прелазити Божје границе тиме што ћете чинити грехе, а Бог види оно што радите и за све то ће вас обрачунати."
  11:113,"И не нагињите неверницима неправедницима чињењем забрањених дела ради њиховог задовољства или из љубави према њима, да вас ватра не би пржила због тога, јер мимо Бога немате заштитника, нити ће моћи ико да вас избави или помогне."
  11:114,"О Посланиче, обављај молитву на најпотпунији начин, на почетку и на крају дана, а клањај и по ноћи. Доиста добра дела бришу мале грехе, и у свему овоме је поука за оне који поуку примају и опомена за оне којима опомена користи."
  11:115,"И стрпи се на чињењу онога што ти је Бог наредио: на устрајности на правом путу уз остављање свега забрањеног и чување од прелажења Божјих граница, и чувај се слеђења многобожаца. Бог неће поништити награду добричинитељима, већ ће примити њихова дела, и наградити их бољим него што су заслужили."
  11:116,"Мало је било међу претходним народима, које је Бог казнио, добрих људи који су одвраћали од нереда на Земљи оличеног у неверству и гресима, и такве смо спашавали када бисмо уништили њихове народе који су следили своје страсти и који су због тог слеђења страсти и били неправедници."
  11:117,"О Посланиче, твој Господар није казнио ниједан народ који живи у неком насељу уколико би били од оних који поправљају стање и позивају на добро. Већ би уништавао насеља чији су становници били смутљивци због свог неверства, неправде и других греха."
  11:118,"О Посланиче, да твој Господар хоће могао би све људе да учини да буду на истини и у једној вери, али Он то није учинио из Своје мудрости. И људи су непрестано у разилажењу због слеђења страсти и неправде."
  11:119,"Осим оних којима се Бог смиловао упутивши их на прави пут. Такви су јединствени око Његове једноће. Искушавање људи разилажењем је један од разлога њиховог стварања, па они који иду правим путем буду срећни, а они који иду странпутицом буду несрећни. И испуниће се одредба Господара твога коју је у праискону одредио - Пакао ће испунити људима и џиннима који следе ђавола."
  11:120,"О Посланиче, сваку од ових вести о претходним посланицима казујемо ти да би твоје срце учврстили на истини и ојачали га. У овом поглављу је истина у коју нема сумње, савет и опомена за невернике, а и подсећање за вернике који ће да се окористе тим подсећањем."
  11:121,"О Посланиче, реци онима који не верују у Бога и који не обожавају Њега јединог: \"Ви радите на вашем путу, окрећући се од истине и одвраћајући од ње, а ми ћемо радити на нашем путу, бивајући чврсти и стрпљиви на истини и позивајући у њу."
  11:122,"\"И ишчекујте да видите шта ће бити са нама, а ми ћемо ишчекивати да видимо шта ће бити са вама.\""
  11:123,"Само Бог зна све тајно и скривено на небесима и на Земљи, и само Њему ће се све вратити на Судњем дану, зато само Њега обожавај - о Посланиче - и на Њега се ослони у свим својим пословима. Твој Господар није немаран према ономе што радите, Он све зна и сваког ће обрачунати за оно што је радио."
  12:1,"Елиф лам мим: Већ раније је о овим словима било речи у поглављу Ел-Бекаре. Ове речи који се уче у овом поглављу су део мудрог Кур'ана, који је савршен и који садржи мудрости и прописе."
  12:2,"Ми објављујемо Кур'ан на арапском језику, о Арапи, како бисте разумели његово значење."
  12:3,"О Посланиче, Ми ти казујемо о догађајима који су најлепши због своје истинитости, због исправности и високог стила изражавања, објављујући ти их у овом Кур'ану, а ти пре овог објављивања ниси знао за та казивања."
  12:4,"О Посланиче, Ми те обавештавамо о случају Јосифа, мир над њим, када је рекао свом оцу Јакову: \"Татице мој, у сну сам видео једанаест звезда, и видео сам Сунце и месец, сви су ми се поклонили.\" Овај сан је био радосни наговештај Јосифу, мир над њим."
  12:5,"Јаков рече свом сину Јосифу: \"Синко мој, немој тај сан спомињати својој браћи па да схвате шта се иза њега крије и осете завист према теби, па да ти због тога напакосте. Доиста је ђаво отворени непријатељ човеку.\""
  12:6,"О Јосифе, као што си видео тај сан, тако те твој Господар одабире и подучава тумачењу снова, и употпуњава Своју благодат према теби чинећи те веровесником, као што је то учинио и са твојим дедом Исаком и прадедом Аврамом. Доиста је твој Господар милостив према Својим створењима и мудар у њиховом управљању."
  12:7,"У казивању о Јосифу и његовог браћи налазе се многе поуке и поруке онима који питају о тим казивањима."
  12:8,"Када Јосифова браћа рекоше: \"Јосиф и његов рођени брат су дражи нашем оцу него ми, премда смо ми скупина људи, па како је то могуће? Ми сматрамо да јасно греши у томе, јер за то не видимо никакав разлог.\""
  12:9,"\"Убијте Јосифа или га одведите у далеку земљу, па ће се ваш отац вама посветити, и потпуно вас волети, и након тога ћете бити добри људи јер ћете се покајати од вашег греха.\""
  12:10,"Један од њих рече: \"Немојте убити Јосифа већ га баците на дно бунара одакле ће га узети неки путници који пролазе поред тог бунара. То је мања штета од убиства, ако сте већ одлучили да урадите нешто.\""
  12:11,"Када су се сложили да га желе удаљити рекоше свом оцу Јакову: \"Оче наш, зашто нам не повериш Јосифа? Ми ћемо га пазити и чувати од сваке штете, и ми смо искрени у нашем вођењу рачуна о њему све док ти се не врати здрав, па зашто га не пошаљеш са нама?\""
  12:12,"\"Дозволи нам да га узмемо са нама сутра да једе и разоноди се са нама, а ми ћемо да га чувамо од сваке штете.\""
  12:13,"Јаков рече својим синовима: \"Биће ми, заиста, жао ако га одведете, јер се не могу стрпити без њега, а и плашим се да га не поједе вук док сте ви немарни у својој игри и разоноди.\""
  12:14,"Они рекоше свом оцу: \"Ако га поједе вук и поред нас који смо скупина људи, онда у нама нема никаквог добра и пропали смо, јер смо били неспособни да га сачувамо од вука.\""
  12:15,"Јаков га посла са њима, па када одоше далеко бацише га у бунар. Ми тада објависмо Јосифу: \"Сигурно ћеш их обавестити о овоме што су ти учинили, и неће те препознати када их будеш о томе обавестио.\""
  12:16,"И Јосифова браћа одоше свом оцу увече правећи се да плачу, како би им боље успела сплетка."
  12:17,"Рекоше: \"Оче наш, ми смо отишли да се тркамо и такмичимо у стрељаштву оставивши Јосифа код наше одеће и наших ствари да их чува, па га је појео вук. Ти нам нећеш поверовати иако ти истину говоримо.\""
  12:18,"Они ту своју тврдњу потврдише једном сплетком; донеше Јосифову кошуљу умазану крвљу која није његова крв, како би тиме обманули Јакуба да га је стварно појео вук. Јакуб прозре њихову лаж, јер је видео да кошуља није поцепана, па им рече: \"Није тако како кажете, већ су вам душе ваше улепшале ружну ствар коју сте учинили према њему. Ја ћу се стрпити, не очајавајући, а од Бога тражим помоћ у ономе што износите о Јосифу.\""
  12:19,"Једна каравана је путовала па послаше једног од њих да потражи воду, и он спусти кофу у бунар, па се Јосиф закачи за уже. Када тај човек то виде, рече усхићено: \"Радосна вест, ево га дечак.\" И сакри га он са неким његовим друговима да га не види остатак караване, желећи да им он буде трговачка роба. Бог зна оно што су урадили са Јосифом, понизивши га и продавши, јер Богу ништа није скривено."
  12:20,"Онај који га је нашао и његови другови јефтино продадоше Јосифа у Египту, за неколико сребрењака, журили су да га продају како би га се што пре решили. Знали су, на основу његовог стања, да није роб и бојали су се за себе од његове породице. То је била Божја благодат према њему, како не би дуго остао са њима."
  12:21,"Човек из Египта који га је купио рече својој супрузи: \"Учини му боравак пријатним и почасти га, можда нам буде користио у обављању неких наших послова, а можда га и усвојимо па нам буде син.\" Као што смо Јосифа спасили убиства и извадили га из бунара, и као што срце великана Египта учинисмо милостивим према њему, тако Јосифу учинисмо боравак у Египту пријатним, да бисмо га подучили тумачењу снова. Бог чини шта Он хоће и Његова се одредба неминовно спроводи, али већина људи - а то су неверници - не зна то."
  12:22,"Када је Јосиф достигао године у којима му је ојачало тело, Ми смо му дали разумевање вере и знање; на тај начин награђујемо оне који искрено Бога обожавају."
  12:23,"Жена египатског владара уз благост и сплетку затражи од Јосифа да почини блуд са њом, закључавши сва врата како би осигурала да су сами, и рекавши му: \"Дођи к мени.\" На што он рече: \"Богу се утечем од онога чему ме позиваш. Мој власник ми је приредио леп боравак у својој кући и ја га нећу проневерити, јер бих, у супротном, био неправедан, а неправедници су пропали.\""
  12:24,"Она је желела са њим да почини блуд, а да Јосиф није видео Божје знакове који га удаљавају од тога и он би помислио то, али му је Бог показао Своје знакове како би од њега удаљио зло, и удаљио блуд и издају. Доиста је Јосиф од Божјих добрих створења, одабраних за посланство и веровесништво."
  12:25,"Они потрчаше према вратима, Јосиф како би се спасио, а она како би га спречила да изађе. Она га ухвати за кошуљу да га заустави па му је поцепа одстрага, и затекоше њеног мужа код врати. Она, сплеткарећи, рече свом мужу: \" Зар казна за онога ко жели учинити блуд са твојом женом може бити ишта друго до затвор или болно мучење?\""
  12:26,"Јосиф, мир над њим, рече: \"Она је та која је од мене тражила блуд, а ја то нисам хтео.\" Бог је тада дао да дете у колевци из њене породице проговори, па посведочи: \"Ако је Јосифова кошуља поцепана напред, то је индиција да она говори истину, јер то значи да се она бранила и да он лаже.\""
  12:27,"\"А ако је његова кошуља поцепана с леђа, то је индикација да он истину говори, јер то указује да га је она јурила док је бежао, тако да она лаже.\""
  12:28,"Када египатски владар виде да је Јусуфова кошуља поцепана с леђа увери се да Јусуф говори истину, и рече: \"Ова оптужба је једна од ваших сплетки, о жене, а ваше сплетке су јаке.\""
  12:29,"Он рече Јосифу: \"Јосифе, заборави овај догађај и немој га ником спомињати.\" А рече својој жени: \"Ти тражи опрост за свој грех јер си од грешних, због твог навођења Јосифа на неморал.\""
  12:30,"Вест о њој се рашири у граду и скупина жена рече осуђујући је: \"Супруга великашева позива свог роба да са њом почини блуд. Њена љубав према њему јој је срце обузела, и ми је зато сматрамо јасно заблуделом.\""
  12:31,"Када је владарева супруга чула како је жене осуђују и оговарају, послала је неког да их позове да виде Јосифа након чега ће је оправдати. Припремила им је место за седење, са простирком и јастуцима, и свакој је жени дала нож да сече храну. Након тога је рекла Јосифу, мир над њим: \"Изађи пред њих.\" Када су га виделе биле су запањене његовом лепотом и повредиле су своје руке ножевима а да нису осетиле, услед запањености њиме. Рекоше: \"Узвишен је Бог, ово није човек, јер овакву лепоту не поседује човек, већ је ово племенити анђео.\""
  12:32,"Владарева супруга рече тим женама, након што је видела њихово стање: \"Ово је момак због којег сте ме брукале. Ја сам га позвала к себи и направила сам сплетку да га заведем али се сустегао. Ако не уради оно што тражим сигурно ће бити бачен у затвор и сигурно ће бити понижен.\""
  12:33,"Јосиф, мир над њим, упутио је молитву свом Господару: \"Господару мој, тамница којом ми прете дража ми је од неморала у који ме позивају. Ако Ти од мене не отклониш њихове сплетке могу према њима наклоност да осетим и да будем од незналица, и могу да учиним оно чему ме позивају.\""
  12:34,"Бог услиша његову молитву и сачува га сплетке владареве супруге и локалних жена. Заиста Узвишени Бог чује молитву Јосифа и сваког другог човека, и зна свачије стање."
  12:35,"Након што власник и његови људи видеше доказе Јосифове невиности одлучише да га ипак затворе на неодређени период, како се не би открила брука."
  12:36,"Они га бацише у тамницу, а са њим и двојицу момака. Један од њих рече Јосифу: \"Видео сам у сну како цедим грожђе све док не постане вино.\" А други рече: \"Видео сам у сну како изнад главе носим хлеб којег једу птице.\" И рекоше: \"Обавести нас о тумачењу ових снова, о Јосифе, јер ми сматрамо да си доброчинитељ.\""
  12:37,"Јосиф, мир над њим, рече: \"Ниједна храна, од краља или неког другог, вам неће доћи а да вам ја пре тога не објасним његову суштину и каквоћу. То тумачење које знам је нешто чему ме је подучио мој Господар, и не спада у прорицање и астрологију. Ја сам напустио народ који не верује у Бога и Будући свет.\""
  12:38,"\"И ја следим веру мојих очева: Аврама, Исака и Јакова, то је вера Божје једноће, и ми поред Њега друга лажна божанства не обожавамо. Тај монотеизам и то веровање на којем сам ја и моји преци представља једну од Божјих благодати према нама, јер нас је Он упутио на то, и то је Његова благодат према свим људима јер им је послао веровеснике да им то доставе. Међутим, већина људи не захваљује Богу на Његовим благодатима, штавише, поричу их.\""
  12:39,"Јосиф им затим рече: \"Зар је обожавање више богова боље од обожавања Бога Јединог, Који нема судруга, Који је потчинитељ свега и Који ником не може бити потчињен?\""
  12:40,"\"Оно што обожавате поред Бога су само обична имена без суштине, и та имена сте ви и ваши преци назвали своја божанства, а она немају никаквог удела у божанствености. Суд над свим створењима припада само Богу, а не овим божанствима која сте измислили ви и ваши преци. Бог је наредио да само Њега обожавате и забранио је да Му ишта придружујете. Тај монотеизам је исправна вера у којој нема мане, али већина људи то не зна и зато Богу друге придружују и обожавају нека Његова створења.\""
  12:41,"\"О вас двојица који сте у тамници, што се тиче онога који је сањао како цеди грожђе тако да постане вино, он ће изаћи из тамнице и вратити се свом послу, па ће напајати краља, а што се тиче онога који је сањао хлеб изнад своје главе којег једу птице, он ће бити убијен и разапет, па ће птице јести месо са његове главе. Оно о чему сте питали је већ одређено и сигурно ће се десити.\""
  12:42,"Јосиф рече ономе за којег је знао да ће бити спашен, ономе који ће да напаја краља: \"Спомени мој случај краљу, можда ће ме извадити из тамнице.\" Али ђаво учини да тај човек заборави да исприча краљу за Јосифов случај па Јосиф остаде у тамници још неколико година."
  12:43,"Краљ рече: \"Сањао сам седам дебелих крава како једу седам мршавих крава, и видео сам седам зелених класова и седам сувих класова. О прваци и угледници, обавестите ме о тумачењу мог сна ако знате да тумачити снове.\""
  12:44,"Они рекоше: \"Твоје сновиђење је обична збрка и такви снови немају тумачење. Ми не знамо да тумачимо збркане снове.\""
  12:45,"Онај који је напајао краља, један од двојице који се спасио из тамнице, сетио се Јосифа, мир над њим, и његовог познавања тумачења снова, па рече: \"Ја ћу да вас обавестим о тумачењу краљевог сна након што питам онога ко их зна тумачити, па ме пошаљи, о краљу, Јосифу да протумачи твој сан.\""
  12:46,"Када је тај момак стигао до Јосифа рече му: \"О Јосифе, о ти који си увек искрен, обавести ме о тумачењу сна у којем је човек видео седам дебелих крава бивају поједене од стране седам мршавих крава, и у којем је видео седам зелених класова а након њих седам сухих класова. Обавести ме па да се вратим краљу и онима који су код њега, па да они сазнају тумачење краљевог сна и да спознају твоју вредност.\""
  12:47,"Јосиф, мир над њим, протумачи овај сан: \"Сејаћете вредно, седам година узастопно, и оно што пожањете сваке од тих година оставите у класу како се не би покварило, осим што ћете узети мало колико вам је потребно за храну.\""
  12:48,"\"Затим ће након тих седам плодних година у којима сте сијали доћи седам сушних и неплодних година у којима ће људи појести све што су складиштили у седам плодних година, осим мало што ће сачувати да им буде семење за каснију сетву.\""
  12:49,"\"Након тих неплодних година доћи ће година у којој ће да пада обилна киша и у којој ће да никну усеви, и у којем ће људи да цеде оно што им треба попут грожђа, маслина и трске.\""
  12:50,"Краљ рече својим помагачима, када је сазнао за Јосифово тумачење његовог сна: \"Извадите га из тамнице и доведите ми га.\" Када је краљев изасланик дошао Јосифу рекао му је: \"Врати се краљу и питај га о случају жена које су повредиле своје руке.\" Желео је да његова невиност изађе на видело пре него што напусти затвор. И Јосиф дода: \"Мој Господар, заиста, зна њихов покушај да ме заведу, јер Њему ништа није скривено.\""
  12:51,"Обраћајући се женама, владар рече: Зашто сте тражиле од Јосифа да на превару почини блуд са вама?“ Жене одговорише владару: „Не дај Боже да је Јосиф потворен, кунемо се да о њему ништа лоше не знамо.\" Тада жена његовог власника рече признајући шта је урадила: Сада ће истина изаћи на видело. Ја сам њега покушала да наведем на грех, а не он мене. Он је невин и истину говори када се брани од потворе која му је нанета."
  12:52,"\"И да на основу мог признања да сам ја та која је покушала да заведе Јосифа и да је он искрен - мој муж увиди да га нисам преварила у његовом одсуству и да блуд није почињен. Заиста Бог неће да подржи онога ко лаже и сплеткари.\""
  12:53,"Великашева супруга је наставила да говори: \"Ја не правдам себе, не тврдим да нисам хтела зло, не желим овим говором да похвалим себе, људска душа је веома склона злу, јер је склона прохтевима и јер је тешко зауставити је у томе, осим коме се Бог смилује па га сачува од склоности злу. Заиста мој Господар пуно прашта покајницима и милостив је према њима.\""
  12:54,"Краљ рече својим помагачима након што постаде јасно да је Јосиф невин и учен: \"Доведите ми га и узећу га у своју свиту.\" Они га доведоше, па када краљ поразговара са њим увиде колико је Јосиф учен и паметан, па му рече: \"Јосифе, ти си од данас код нас на високој позицији, угледан и поверљив.\""
  12:55,"Јосиф рече краљу: \"Постави ме да водим бригу о ризницама иметка и хране у Египту, јер сам ја поверљив чувар, имам знање и проницљивост у ономе што ми се повери.\""
  12:56,"Као што смо Јосифу указали благодат обзнањујући његову невиност и избављајући га из тамнице, дали смо му власт у Мисиру, у којем је путовао и боравио где је хтео. Ми Нашу милост на овом свету дајемо коме хоћемо, и не уништавамо награду онима који добра дела чине, већ им у потпуности надокнађујемо њихову награду."
  12:57,"Заиста је Божја награда коју је припремио на Будућем свету боља од овосветске награде, и она припада онима који верују у Бога и чувају се Његове казне чинећи оно што је наредио и клонећи се онога што је забранио."
  12:58,"Јосифова браћа дођоше у Египат са својом робом, па када уђоше код њега он их препозна а они њега не препознаше, због тога што је прошло много времена и што се он пуно променио, пошто је био дечак када су га бацили у бунар."
  12:59,"Када им је дао залихе и опскрбу као што су тражили, и након што му рекоше да имају брата по оцу којег су оставили код оца, Јосиф им рече: \"Доведите ми вашег брата по оцу и даћу вам за један товар камиле више. Зар не видите да ја пуну меру дајем и да најбоље гостопримство указујем.\""
  12:60,"\"А ако ми га не доведете постаће јасно да сте слагали да имате брата по оцу, па вам више нећу давати храну и немојте долазити у моју земљу.\""
  12:61,"Његова браћа му рекоше: \"Тражићемо од његовог оца да га пусти са нама и потрудићемо се у томе. Учинићемо онако како си нам наредио у потпуности.\""
  12:62,"Јосиф рече својим радницима: \"Вратите им њихову робу како би при повратку схватили да им нисмо купили робу.\" Што ће их приморати да дођу са њиховим братом како би Јосифу доказали да су рекли истину и како би од њих прихватио њихову робу."
  12:63,"Када се вратише свом оцу и испричаше му како их је Јосиф почастио, рекоше: \"Оче наш, бићемо ускраћени за меру с намирницама ако не поведемо са нама нашег брата. Пошаљи га са нама да бисмо добили меру са храном, а ми ти се заветујемо да ћемо га чувати док ти се не врати здрав.\""
  12:64,"Њихов отац им је рекао: \"Зар да вам га поверим као што сам вам раније поверио његовог рођеног брата Јосифа? Поверио сам вам Јосифа и заветовали сте се да ћете да га чувате, али нисте испоштовали тај завет, тако да немам поверења у ваше заветовање да ћете чувати његовог брата. Само се у Бога уздам, Он је најбољи Чувар онога кога жели сачувати, и Он је најмилостивији према ономе коме се жели смиловати.\""
  12:65,"Када су отворили посуде са храном коју су донели видели су да им је новац враћен, па рекоше свом оцу: \"Шта још хоћемо од овог великаша након што нас је овако почастио? Ово је новац који смо дали за храну а који нам је он вратио из своје почасти према нама. Дај нам нашег брата и ми ћемо донети храну за нашу породицу и чуваћемо нашег брата од онога чега се бојиш за њега, и добићемо један камилин товар више због тога што смо и њега повели са нама, а то је великашу лако.\""
  12:66,"Њихов отац им је рекао: \"Нећу да га пошаљем са вама све док се чврсто Богом не закунете да ћете да ми га вратите осим ако сви онемогућени будете и нико од вас не остане с могућношћу да га пошаље или се са њим врати.\""
  12:67,"И опоручи им: \"Немојте у Мисир улазити кроз једна врата заједно, већ уђите на различита врата, јер тако је прече да се сачувате ако би вас каква несрећа погодила заједно, или ако би неко хтео да вам нанесе штету. То не кажем да бих одагнао штету коју вам је Бог одредио, или да бих вам прибавио корист коју вам Бог није одредио, јер само Бог одређује судбину и само се Његова одредба спроводи. Ја се само на Њега ослањам у свим мојим пословима, и само на Њега нека се ослоне они којима треба ослонац, у свим својим пословима.\""
  12:68,"Они отпутоваше са Јосифовим рођеним братом, а затим уђоше на различита врата као што им је наредио. То их не би сачувало штете ако би Бог одредио да их задеси, али је то била Јаковљева милост према својој деци коју је испољио и због које им је то опоручио, и Јаков зна да само Бог одређује судбину, и зна оно што смо га подучили о веровању у Божје одређење, као и да треба подузимати узроке, али већина људи то не зна."
  12:69,"Када Јосифова браћа уђоше код Јосифа водећи његовог рођеног брата, Јосиф га загрли и рече му тихо: \"Ја сам твој рођени брат Јосиф, немој бити тужан због лоших дела која су учинила твоја браћа према нама, попут узнемиравања, испољавања злобе и мојег бацања у бунар.\""
  12:70,"Након што је Јосиф наредио да се камиле његове браће натоваре храном, ставио је краљеву мерицу за храну, којом је мерио храну онима који су тражили опскрбу, у товар свога рођеног брата без знања остале браће, како би то био разлог његовог останка код Јосифа. Када су кренули назад чуше позив: \"О власници камила натоварених залихама, ви сте лопови.\""
  12:71,"Јосифова браћа приђоше дозивачу и људима око њега и рекоше: \"Шта сте изгубили па нас оптужујете за крађу?\""
  12:72,"Дозивач и његови пратиоци рекоше Јосифовој браћи: \"Нестала нам је краљева посуда за мерење. Ко је донесе пре него што ми све претражимо припада му награда, а ја то гарантујем.\""
  12:73,"Јосифова браћа им рекоше: \"Тако нам Бога ви знате нашу невиност, као што сте могли да закључите на основу нашег стања. Нисмо дошли у Мисир да би чинили неред у њему, нити смо у нашем животу били лопови.\""
  12:74,"Дозивач и његови пратиоци упиташе: \"Каква је код вас казна за онога ко је то украо, уколико се испостави да лажете да сте невини?\""
  12:75,"Јосифова браћа им рекоше: \"Код нас је казна за лопова у чијем се пртљагу нађе украдена ствар да он постаје роб ономе од кога је украо. Тако ми кажњавамо лопове.\""
  12:76,"Ови их вратише Јосифу како би претражио њихове товаре. Он поче са претрагом товара његове браће по оцу пре товара његовог рођеног брата, како би што боље сакрио сплетку, а затим претражи и његов товар и извади краљеву мерицу из њега. Као што смо у Јосифову корист дали да краљева мерица буде стављена у товар његовог брата, тако смо такође дозволили да своју браћу казни казном која важи у њиховој земљи, заробљавањем лопова, што се не би могло остварити да их је казнио казном египатског краља која се огледа у бичевању и новчаном кажњавању, али бива како Бог хоће, а Он све може. Ми подижемо углед коме Ми хоћемо, као што смо уздигли Јосифа, а изнад сваког зналца има знанији, а изнад сваког знања је Божје знање, јер Он све зна."
  12:77,"Јосифова браћа рекоше: \"Ако је украо то није чудно, и његов рођени брат је раније крао.\" Мислећи на Јосифа, мир над њим. Јосиф је сакрио своје незадовољство тиме што су рекли, али је у себи помислио: \"Ваша завист коју гајите и лоша дела која сте чинили је право зло у овој ситуацији, а Бог најбоље зна за ту лажну оптужбу коју сте изнели.\""
  12:78,"Јосифова браћа му рекоше: \"О великашу, он има веома старог оца који га много воли, па узми неког од нас уместо њега. Ми сматрамо да си ти доброчинитељ у опхођењу према нама и према другима, па нам учини ту услугу.\""
  12:79,"Јосиф, мир над њим, рече: \"Сачувај Боже да нанесемо неправду ономе ко је невин због туђег злочина, па да ухапсимо неког мимо онога код кога смо нашли краљеву мерицу. Ако бисмо то урадили били бисмо прави неправедници, јер смо казнили невиног а оставили преступника.\""
  12:80,"Након што су изгубили наду да ће Јосиф испунити оно што траже од њега, осамише се ради консултације. Њихов старији брат рече: \"Подсећам вас да је ваш отац од вас узео чврсту заклетву Богом да ћете да му вратите сина осим да сви будете окупирани нечим што никако не можете да одагнате од себе, а и пре тога сте проневерили чување Јосифа и нисте испунили свој завет дат оцу. Ја нећу да напустим Мисир све док ми мој отац не дозволи да му се вратим, или док Бог не одреди да узмем мог брата. Бог најбоље одређује и Он одређује истину и правду.\""
  12:81,"Најстарији брат рече: \"Вратите се свом оцу и реците му: \"Твој син је украо па га је мисирски великаш заробио за казну. Ми ти само преносимо оно што знамо на основу тога што смо видели краљеву посуду како бива извађена из његовог товара. Ми нисмо знали да он краде, јер да смо знали не бисмо ти дали завет да ћемо да га вратимо.\""
  12:82,"\"А да би се уверио у истинитост нашег говора ти упитај људе у месту у којем смо били, и упитај људе из караване са којом смо дошли и они ће ти рећи исто што и ми. Ми, заиста, истину говоримо када кажемо да је украо.\""
  12:83,"Њихов отац им рече: \"Није тако како кажете, није он украо, већ су вам душе ваше улепшале да му сплетку приредите као што сте урадили са његовим братом раније. Ја ћу лепо да се стрпим и само ћу Богу да се жалим, надам се да ће Бог све да их врати, и Јосифа, и његовог рођеног брата и њиховог најстаријег брата. Заиста Он, Узвишени, најбоље зна моје стање и мудро управља мојом судбином.\""
  12:84,"Окрену се од њих и удаљи, а затим рече: \"О моја туго за Јосифом.\" А црни део његових очију је постао бео од мноштва плача за њим. Био је веома тужан и забринут, али је то скривао од људи.\""
  12:85,"Јосифова браћа рекоше свом оцу. \"Тако нам Бога, оче наш, ти и даље спомињеш Јосифа и патиш за њим да ћеш тешко да оболиш или умреш!\""
  12:86,"Отац им рече: \"Ја се за моју тугу и бригу жалим само Богу, и знам за Божју благост, доброту и Његово услишавање молитве ономе ко је у нужди, и Његову награде ономе кога је задесила несрећа, а ви то не знате.\""
  12:87,"Њихов отац им рече: \"О синови моји, идите и сазнајте нове вести о Јосифу и његовом брату, и немојте губити наду у Божје отклањање несреће Његовим створењима, јер само неверници тако губе наду, јер неверници не знају величанственост Божје моћи и скривене аспекте Његових благодати према њима.\""
  12:88,"Они послушаше свог оца и одоше да траже Јосифа и његовог брата. Када уђоше код Јосифа рекоше му: \"Задесило нас је тешко стање и велико сиромаштво, и донели смо мало вредне ствари, па нам измери пуну меру као што си и раније радио и удели нам преко тога, или занемари недостатке наше робе. Бог најлепшом наградом награђује оне који удељују.\""
  12:89,"Када чу њихов говор омекша му срце из милости према њима и откри им ко је рекавши: \"Ви знате шта сте учинили са Јосифом и његовим рођеним братом када сте били лахкомислени, и знате последице таквог чина.\""
  12:90,"Они се изненадише и рекоше: \"Ти си Јосиф!?\" Он им рече: \"Да, ја сам Јосиф, а овај којег видите са мном је мој рођени брат. Бог ми је дао велике благодати кад ме је избавио из тамнице и на овом свету нас уздигао. Ко се Бога боји чинећи оно што је Он наредио и клонећи се онога што је забранио, и стрпи се на несрећама - такав је доброчинитељ, а Бог неће дозволити да пропадне награда доброчинитељима, већ ће је сачувати.\""
  12:91,"Његова браћа му рекоше извињавајући се за оно што су му урадили: \"Тако нам Бога, Бог те је уздигао над нама племенитим особинама, а ми смо били неправедни због онога што смо ти урадили.\""
  12:92,"Јосиф прихвати њихово извињење и рече: \"Нећете бити укорени нити ћете бити кажњени, молим Бога да вам опрости, а Он, Узвишени, је најмилостивији.\""
  12:93,"Он им даде своју кошуљу након што су му рекли шта је било са видом његовог оца, и рече: \"Однесите ову моју кошуљу и баците је на очево лице, и поново ће прогледати. И доведите ми све ваше породице.\""
  12:94,"Када каравана напусти Мисир и удаљи се од насељеног места, Јаков, мир над њим, рече породици својој која је била код њега: \"Осећам мирис Јосифов! И немојте рећи да сам малоуман или да сам сенилан постао, тврдећи да причам нешто што не знам.\""
  12:95,"Неко од његових синова рече: \"Тако нам Бога, ти си и даље у твојој претходној обмањености око Јосифа и могућности његовог поновног виђења.\""
  12:96,"Када гласоноша с радосном вешћу дође баци Јосифову кошуљу на Јаковљево лице, и поврати му се вид. Тада Јаков рече својим синовима: \"Зар вам нисам рекао да ја знам својства Божје благости и доброте која ви не знате?\""
  12:97,"Његови синови рекоше извињавајући се због онога што су учинили Јосифу и његовом брату: \"О оче наш, тражи од Бога да нам опрости претходне грехе, доиста смо били грешници и ружно смо поступили са Јосифом и његовим братом.\""
  12:98,"Њихов отац им рече: \"Тражићу од мог Господара да вам опрости, а Он, заиста, прашта грехе покајника и милостив је према њима.\""
  12:99,"Јаков, мир над њим, и његова породица напустише своју земљу и отпутоваше за Мисир код Јосифа. Када уђоше код њега он пригрли своје родитеље и рече својој браћи и њиховим породицама: \"Уђите у Мисир безбедни Божјом вољом. Овде вас нико неће узнемиравати.\""
  12:100,"Он је своје родитеље поставио да седе на место где је он седео, па они и његових једанаесторо браће му се поклонише поздрављајући га. То је било поклон из почасти и поштовања, а не вид обожавања. Тиме се испунила Божја одредба коју је Јосиф видео у сну, и зато Јосиф рече свом оцу: \"Овај ваш поздрав поклањањем је остварење онога што сам видео у сну раније и оно што сам ти испричао. Бог је то учинио истином, и Он ми је доброчинство указао када ме је избавио из тамнице и када је вас довео из пустиње након што је ђаво покварио везу између мене и моје браће. Мој Господар је добар и благ у одређивању онога што Он хоће, и заиста Он зна стања Својих створења и мудар је у управљању свиме.\""
  12:101,"Јосиф затим дозва свог Господара и рече: \"Господару мој, Ти си ми дао власт Мисира и научио си ме да тумачим снове; Створитељу небеса и Земље, Ти Који си све ни из чега створио, Ти одређујеш моју судбину и на овом свету и на Будућем, па Те молим да када дође час моје смрти да умрем као покоран и предан Богу, и да ме придружиш добрим веровесницима, од мојих предака и других мимо њих, у најузвишенијем делу Раја.\""
  12:102,"Споменуто казивање о Јосифу и његовој браћи Ми ти објављујемо, о Посланиче, а пре тога ниси о томе ништа знао, јер ниси био присутан када су Јосифова браћа одлучила да га баце у бунар, и када су сплеткарили против њега."
  12:103,"Већина људи неће бити верници ма колико се ти трудио да поверују, па не изгарај од жалости за њима."
  12:104,"Да су памети имали поверовали би у твоје посланство Мухаммеде, јер ти од њих не тражиш никакву надокнаду за Кур'ан и за оно чему их позиваш. Кур'ан је само опомена човечанству."
  12:105,"Пуно је знакова и доказа који указују на Његову једноћу, и ти докази су свуда на небесима и на Земљи. Неверници поред њих пролазе а да о њима не размисле и да узму поуку, већ се од њих окрећу не осврћући се."
  12:106,"Већина људи који верују у Бога као Створитеља, Опскрбитеља, Који живот и смрт даје, обожава поред Њега кипове и идоле, а неки Му приписују дете. Узвишен је Бог изнад онога што Му приписују."
  12:107,"Зар су ови вишебошци сигурни да им неће изненада доћи казна на овом свету која ће их све обухватити тако да неће моћи да се спасе, а за њу се нису припремили и нису верници били?"
  12:108,"О Посланиче, реци онима које позиваш: \"Ово је мој пут којем позивам људе, са јасним доказом. Позивам их ја, а позивају их и моји следбеници, они који следе моју упуту и мој праксу. Ја Богу никог не придружујем, и само Њега обожавам.\""
  12:109,"О Посланиче, Ми смо пре тебе слали само људе као посланике, а нисмо слали анђеле, и Ми смо тим посланицима објављивали као што и теби објављујемо. Ти посланици су били из тих градова, па ипак су их њихови народи у лаж утеривали, након чега смо их уништавали. Зашто твоји порицатељи не путују по Земљи па да размисле о томе како су скончали претходни порицатељи и да поуку узму? Уживање на Будућем свету је боље за оне који се Бога боје на овом свету, зар се нећете памети дозвати, па да се Божје казне причувате чињењем онога што је Он наредио - а највећа наредба је исправно монотеистичко веровање - и клонећи се онога што је забранио - а највећа забрана је вишебоштво."
  12:110,"Ми одлажемо казну непријатељима Наших посланика као вид обмане све док не помисле посланици да ти неверници неће бити уништени, и док не помисле неверници да су их посланици лагали претећи им казном која чека оне који посланике утерују у лаж - Наша помоћ посланицима би стигла и спасили бисмо их заједно са верницима од уништења које би задесило порицатеље. Нико не може невернике спасити од Наше казне када дође њено време."
  12:111,"У казивањима о посланицима и њиховим народима - од којих је и казивање о Јосифу и његовој браћи - поука је за оне који су здравим разумом обдарени. Кур'ан који садржи та казивања није лажно приписан Богу, већ је дошао као потврда претходних небеских књига, са детаљним појашњењем оних прописа који требају бити детаљно појашњени и он је водиља ка свему што је добро, и милост онима који верују у њега, јер они су ти којима Кур'ан истински користи."
  13:1,"О словима \"Елиф-лам-мим-ра\" и њима сличним почецима поглавља је већ говорено на почетку поглавља ел-Бекара. Узвишене речи овог поглавља и цели Кур'ан који ти се објављује - о Посланиче - истина су у коју нема сумње, као што нема сумње да су од Бога, али већина људи из ината и охолости неће да верује."
  13:2,"Бог је створио небеса уздигнута без видљивих стубова, а затим се изнад Свог Престола уздигао онако како Њему Узвишеном доликује, верујемо у то без улажења у каквоћу и без поређења са створењима. Бог је Сунце и Месец потчинио на начин који користи Његовим створењима. И Сунце и Месец плове до рока којег само Бог зна. Он, Узвишени, управља небесима и Земљом онако како Он хоће, и објашњава Своје доказе који указују на Његову моћ, да бисте били уверени у сусрет са Њим на Судњем дану, па да се за тај сусрет припремите чињењем добрих дела."
  13:3,"Узвишени Бог је Тај Који је распрострао Земљу и на њој створио постојане планине како њена површина не би потресала људе. На њој је створио сваковрсне плодове и сваку врсту поделио на два рода, попут мушког и женског у свету људи и животиња. Он дан прекрива ноћу тако да тамно постане након што се видело. У свему томе су докази за оне који дубоко размишљају о Божјем стварању, уносећи се у то, јер такви ће се истински окористити доказима."
  13:4,"На Земљи има предела који се једни с другима граниче, и на њој има вртова грожђа, разних усева, корена из којих ниче више палми, као и корена из којих ниче по једна палма, а сваки од тих вртова и усева бива напајан једном водом. Ми различите плодове одликујемо једне над другима у укусу и другим користима премда су просторно једни поред других и напајају се једном водом. Заиста се у свему споменутом налазе докази за оне који разума имају, јер су они ти који поуку узимају."
  13:5,"Ако се ичему чудиш, о Посланиче, онда се чуди њиховом порицању проживљења и доказивању речима: \"Зар да, када умремо и постанемо труле кости и прашина, будемо проживљени?\" Ти порицатељи проживљења након смрти који не верују у свог Господара и поричу Његову моћ да проживи мртве - становници су Пакла и у њему ће вечно да пате."
  13:6,"О Посланиче, идолопоклоници те пожурују у спуштању Божје казне на њих пре него што се употпуне благодати које им је Бог одредио. А и пре њих су кажњени порицатељски народи попут њих, па зашто поуку не приме? О Посланиче, заиста твој Господар прелази људима преко насиља којег чине не журећи да их казни и дајући им времена да се покају Богу. Заиста Он жестоко кажњава оне који устрају у свом неверству и не покају се!"
  13:7,"Неверници у Бога из ината говоре и поричу: \"Зашто Мухаммеду није дато неко чудо од његовог Господара као што је дато Мојсију и Исусу?\" О Посланиче, ти си само опомињач који људе упозорава на Божју казну и ти не можеш од себе доћи са чудесима већ Бог одређује када ће то да ти да. Сваки народ је имао веровесника који га је водио ка путу истине и указивао им на њега."
  13:8,"Бог зна све о ономе што у утробама носе труднице, зна који ће плод порасти или крњав бити, који ће здрав, а који болестан бити. Све је то прецизно одредио, и та се одредба не може умањити нити увећати."
  13:9,"То је зато што Он Узвишени зна све оно што је створењима недокучиво и докучиво, невидљиво и видљиво, јер Он поседује величанствена својства, имена и чини величанствена дела. Он је узвишен изнад свих створења, Својим особинама и Својим Бићем."
  13:10,"Он зна скривено и тајно, и Он зна све што говорите и радите, било да тајно или јавно нешто кажете, и било да нешто чините скривено од људских очију у тминама ноћи или пред свима усред белог дана."
  13:11,"Он Узвишени има анђеле који један за другим долазе човеку, па неки од њих ноћу, неки дању долазе, и чувају човека по Божјој наредби од многих одредби од којих је Он наредио да га сачувају, и записују оно што говори и ради. Заиста Бог неће променити стање једног народа из бољег ка горем све док они себе не промене од бољег ка горем, па од захвалних постану незахвални. Када Бог узвишени хоће да неки народ уништи, нико не може да их одбрани. О људи, ви мимо Бога немате заштитника ни помагача, па Њему се вратите тражећи да вас сачува од несреће."
  13:12,"О људи, Бог је Тај Који вам муњу показује, и који у вама спаја осећај страха од муње са осећајем наде да ће пасти плодоносна киша, и Он чини да се формирају облаци испуњени обилном водом која постаје киша."
  13:13,"Грмљавина слави свог Господара, хвалећи Га, а и анђели, из страха од Њега, штујући Га и величајући. Он шаље спаљујуће муње којима погађа кога Он хоће па га уништи, док се неверници расправљају о Божјој једноћи. Бог је Снажан и жестоко кажњава онога ко Му је непокоран."
  13:14,"Само Њему може да се упућује молба, док кипови којима се вишебошци моле поред Бога не могу никакву молитву да услише, и они личе на веома жедног човека који само пружа руке ка води како би тиме вода стигла до његових уста па да се напоји, а вода на тај начин никада неће доћи до његових уста. Молитва неверника упућена њиховим киповима је пропала и далеко је од исправног поступка, јер никакву корист не може да им прибави нити икакву штету од њих може да одагна."
  13:15,"Само се Богу клања све на небесима и на Земљи, у шта спадају и верници и неверници, с тим што се верници клањају својевољно у ономе у чему човек има избора, и мимо своје воље у оном аспекту у којем човек нема право избора (покоравањем Божјим космичким законима), док се неверници Њему клањају само мимо своје воље, тј. у оном аспекту у којем човек нема право избора, с тим да га његова исконска природа позива да се Њему покори и поклони и својевољно. Њему се покорава и сенка свега што има сенку, почетком и крајем дана."
  13:16,"О Посланиче, реци неверницима који друге обожавају поред Бога: \"Ко је то створио небеса и Земљу, и ко управља свиме?\" Одговори: \"Бог! Само Он је све створио и свиме управља, и ви то потврђујете!\" Затим им реци: \"Па зашто сте онда уместо Њега као заштитнике прихватили оне који сами себи не могу неку корист прибавити нити од себе какву штету отклонити, па како да другима помогну? Да ли су исти онај који не верује и чије је срце слепо и онај који верује и чије је срце исправно? И да ли је исто неверство, које представља тмине, и веровање, које представља светлост?\" Да ли су Богу друге придружили тврдећи да они стварају као што Бог ствара, па су помешали између онога што су они створили и онога што је Он створио? Реци им: \"Само Аллах ствара, Он нема сличног у стварању, само Он је Бог, Онај Који заслужује да буде обожаван, и Њему је све потчињено.\""
  13:17,"Узвишени Бог наводи пример нестајања заблуде и остајања истине спомињући воду кише која се спушта са неба све док не напуни долине којима вода потече, различитих величина, па бујица на својој површини односи пену и отпад. И наводи други пример спомињући драгоцене руде које људи топе на ватри у жељи да добију накит а које су у почетку прекривене рђом и нечим безвредним. Са ова два примера Бог објашњава истину и заблуду. Заблуда је попут пене која прекрива воду, и попут рђе или нечега безвредног што прекрива драгоцене руде, а што бива отклоњено њеним топљењем и обрадом, док је истина попут чисте и питке воде која узрокује ницање плодова и траве, и попут обрађене драгоцене руде којом се користе људи. Па исто као што су ова два примера на исти начин Бог наводи примере људима да би им истина и заблуда постали јасни."
  13:18,"Оним верницима који су се одазвали свом Господару када их је позвао да само Њега обожавају, и да се само Њему покоравају, припада лепа награда - Рај, док неверницима који се нису одазвали Његовом позиву у монотеизам и покорност само Њему припада казна, чак када би имали иметка колико је цела Земљина површина, и још толико, па све покушали да уделе како би се искупили - неће бити спашени казне. Ти неверници, пошто се нису одазвали Божјем позиву, биће кажњени за сва лоша дела и њихово ће боравиште бити Пакао, а грозно ли је то боравиште."
  13:19,"Онај ко зна да је несумњива истина оно што ти је Бог објавио, о Посланиче, и који верује у то, покоравајући се, није попут онога чије је срце слепо за истину, и ко не верује у Бога нити Му се покорава. Поуку и поруку примају они који имају здрав разум."
  13:20,"То су они који су се Богу одазвали и верно испуњавају оно на шта су се Богу или људима заветовали;"
  13:21,"И они који спајају родбинске везе које је Бог наредио да се спајају, и који се боје свог Господара што их подстиче да примењују оно што је Он наредио и клоне се онога што је забранио, и који се боје полагања рачуна пред Богом за сваки свој грех, а са киме буде расправљано о његовим делима пропао је;"
  13:22,"И они који су стрпљиви у покорности Богу, и који стрпљиво подносе све оно што им је Бог судбински одредио, било угодно или тешко, и који се стрпљиво клоне греха желећи Божје задовољство, и који обављају намаз на најпотпунији начин, и који удељују иметак којим их опскрбљујемо, у шта спада и обавезно удељивање и добровољно, и то чине тајно како би се сачували лицемерства, а некада то раде јавно како би били подстрек другима на то добро дело, и они који на ружне поступке узвраћају доброчинством - такви ће имати лепу завршницу на Судњем дану."
  13:23,"Ова лепа завршница је вечни боравак у Рајским лепотама, а у потпуност тог уживања у Рају јесте и то што ће са њима тамо бити и њихови родитељи, супружници и деца који су били на правом путу, и сусрет са њима ће им само радост повећати. Анђели ће код њих улазити са свих врата њихових Рајских станишта, честитајући им."
  13:24,"Анђели ће их, када год уђу код њих, поздравити речима: \"Мир Божји нека је над вама - спашени били од сваког зла, јер сте устрајно били Богу покорни, стрпљиво сте подносили несреће које вам је одредио, и константно сте се клонили онога што вам је забранио. Дивно ли је ваше коначно боравиште.\""
  13:25,"А они који крше чврсто обећање дато Богу, и који прекидају родбинске везе које је Бог наредио да се одржавају, такви су далеко од Божје милости, несрећни, и чека их ружна завршница, а то је ватра у Паклу."
  13:26,"Бог даје обилну опскрбу коме Он хоће, а умањује је ономе коме Он хоће, и обилна опскрба није знак да је такав од срећних нити да га Бог воли, нити је мала опскрба знак да је неко од несрећних. Неверници се радују животу на овом свету и њему су се предали, иако је овосветски живот само незнатно пролазно наслађивање."
  13:27,"Они који не верују у Бога и Његове речи кажу: \"Зашто Мухаммеду није дато осетилно чудо од његовог Господара које би било доказ његове искрености?\" Реци им, о Посланиче: \"Заиста Бог у заблуду праведно одводи кога Он хоће, а упуту даје ономе ко Му се врати покајањем, из Своје милости. Упута није у њиховим рукама па да је повезују са чињењем чуда.\""
  13:28,"Бог посебно упућује вернике чија срца налазе смирај у спомињању Бога, у Његовом слављењу и величању, и у учењу и слушању Његовог говора. Заиста се уз спомињање Бога срца смирују, и она то и заслужују."
  13:29,"Људи који верују у Бога и чине добра дела која их Њему приближавају имаће леп живот на Будућем свету и лепу завршницу: Рај."
  13:30,"Као што смо претходним народима слали посланике тако смо и тебе, о Посланиче, послали твом народу, да им учиш Кур'ан којег смо ти објавили. Кур'ан је довољан доказ твоје искрености, али твој народ пориче тај доказ јер су неверници у Свемилосног Којем придружују лажна божанства. Реци им: \"Свемилосни Коме лажна божанства придружујете је мој Господар, и нико мимо Њега нема право да буде обожаван. На њега се ослањам у свим својим пословима и Њему се враћам и кајем.\""
  13:31,"Када би од особина Божјих књига било то да померају планине, цепају земљу и чине да извори и реке потеку, и да оживљавају мртве када им се читају - онда би овај Кур'ан био најпречи тим особинама, о Посланиче, јер он је јасни доказ који би на њихова срца оставио траг када би та срца била богобојазна. Међутим, они поричу! Бог је Тај Који одлучује када ће се које чудо десити, и када ће се било шта десити. Зар верници не знају да - ако би Бог хтео - све би људе упутио без потребе за икаквим чудима? Међутим, Он то неће! И невернике ће непрестано да погађају несреће због њиховог неверства и њихових греха или ће у близини места њиховог да се несреће дешавају све док Бог не пошаље коначну казну. Заиста, Бог не крши Своје обећање када дође време његовог испуњења."
  13:32,"Ниси први посланик који је утериван у лаж од свог народа и са којим су се исмејавали, већ се то дешавало и са претходним народима и посланицима које су у лаж утеривали, па сам давао времена неверницима толико да би помислили како неће бити уништени, а затим сам их на разне начине кажњавао, па шта мислиш каква је била казна Моја? Доиста је то била жестока казна."
  13:33,"Да ли је пречи да се обожава Онај Који опскрбљује сва створења и Који бдије над оним што раде, а затим их за то награђује или кажњава, или ови кипови која ни на који начин не заслужују обожавање? Неверници су их учинили божанствима која имају Божја својства, неправедно, а ти им реци, о Посланиче: 'Именујте та божанства која обожавате мимо Бога, ако истину говорите, или ви Бога обавештавате о нечему што не зна на небесима и на Земљи? Или Га обавешавате о празном и безвредном говору? Неверницима је ђаво улепшао зло које чине па су узневеровали у Бога, и одвратио их је од упуте и правог пута. А кога Бог остави у заблуди - нико га упутити не може."
  13:34,"Њима припада казна на овом свету у виду несрећа и страдања која ће их погађати у рату или миру, а казна Будућег света је жешћа од овосветске, због њене тежине и вечности. Они на Судњем дану неће имати заштитника."
  13:35,"Рај којег је Бог обећао онима који се Њега боје чињењем наређеног и клоњењем забрањеног је такав да испод његових двораца и дрвећа реке теку, плодови никада не нестају, за разлику од плодова на овом свету, а и заштита од врућине у Рају не пролази нити се смањује. То је Рај у којем ће завршити они који су се Божје казне чували чињењем онога што им је Он наредио и клонећи се онога што им је Он забранио, док ће неверници скончати у Паклу у којем ће вечно боравити."
  13:36,"Јевреји, којима смо дали Тору, и хришћани, којима смо дали Јеванђеље, радују се ономе што је теби објављено, о Посланиче, јер се поклапа са делом онога што је њима објављено, али неки од њих поричу део онога што је теби објављено, а што се супротставља њиховим прохтевима, или открива њихово искривљавање објављених књига. Реци им, Посланиче: \"Мени је Бог наредио да само Њега обожавам, само Њему позивам и само ћу се Њему вратити.\" Са тим су објављени и оригинална Тора и Јеванђеље."
  13:37,"Као што смо објавили књиге посланицима на језицима њихових народа, тако смо и теби - о Посланиче - објавили Кур'ан, који објашњава јасну истину, на арапском језику. О Посланиче, када би ти следио прохтеве Јевреја и хришћана који ти траже да избришеш оно што се не слаже са њиховим прохтевима, након што ти је дошло знање од Бога, нико од Бога не би могао да те заштити, нити да те помогне против твојих непријатеља и спаси те од Његове казне."
  13:38,"Ми смо пре тебе слали посланике, од људи, и давали смо им да имају супруге и потомке, као и остали људи. Ми нисмо посланике учинили анђелима који се не жене и немају децу. Ти си један од посланика, као људско биће, који се жени и има потомство, па зашто се многобошци чуде томе? Ниједан посланик не може својом вољом да учини неко чудо, већ ако му Бог дозволи. Свака ствар коју је Бог одредио је записана у књизи, јасно одређена, не дешава се ни пре ни после тренутка који јој је записан."
  13:39,"Бог уклања оно што Он хоће, било добро или зло, срећа или несрећа, а оставља оно што Он хоће. Код Њега је Плоча помно чувана, у којој је све то записано, и све оно што Бог уклања или оставља - у складу је са оним што је њој записано."
  13:40,"О Посланиче, само Ја одређујем да ли ћу пре смрти да ти покажем део казне којом им претимо или не, а твоје је само да доставиш оно што ти наређујем, и није на теби да их обрачунаваш или кажњаваш. То је на Нама!"
  13:41,"Зар ови неверници не виде како места неверника полако с крајева њихових сужавамо ширењем Ислама и дајући муслиманима да ослободе та места? Бог одређује оно што Он хоће међу Својим створењима, и нико не може поништити нити изменити Његову одлуку. Он, Узвишени, брзо своди рачуне, и Он ће обрачунати и прве и последње генерације у једном дану."
  13:42,"Претходни народи су правили сплетке и замке својим веровесницима, порицали су оно што су им ти веровесници достављали, па шта су на крају тиме постигли? Ништа, јер само Божје управљање бива спроведено, само Он зна оно што су стекли и само ће их Он обрачунати за то. Тада ће они знати колико су само велику грешку направили што нису веровали у Бога, и колико су верници били у праву, који су тиме постигли Рај и леп завршетак."
  13:43,"Они који не верују говоре: \"Ти, Мухаммеде ниси послат од Бога.\" Реци им, о Посланиче: \"Довољан је Бог сведок да сам Његов посланик вама, а сведоци су и они који познају небеске књиге у којима је дошао мој опис. Коме је Бог сведок истинитости, не штети му порицање порицатеља.\""
  14:1,"Елиф-лам-ра. Већ смо говорили на почетку поглавља ел-Бекаре о отпочињању поглавља овим харфовима. Овај Кур'ан је књига коју теби објављујемо - о Посланиче - како би људе извео из неверства, незнања и заблуде у веровање, знање и упуту, у Ислам који је пут Бога Силног, Бога Којем нико раван није и Који поседује све особине савршенства."
  14:2,"Бога Коме једино припада сва власт над свим што се налази на небесима и на Земљи, и Који једини заслужује да буде обожаван, а да му се не приписује друго божанство од Његових створења. А невернике ће стићи снажна казна."
  14:3,"Они који не верују дају предност овосветском животу и пролазном ужитку над Будућим и вечним уживањем, и људе одвраћају са Божјег пута којег, ради тога, искривљавају у њиховим очима, како нико њиме не би ишао. Такви су, заиста, у заблуди, далеко од истине и правог пута."
  14:4,"Ми нисмо ниједног посланика послали да позива осим на језику народа којем је послат, како би лакше разумели оно што им доставља од Бога. Ми посланике нисмо слали како би људе присиљавали на веровање, јер Бог у заблуди оставља кога Он хоће, на основу Своје правде, а на прави пут упућује кога Он хоће, из Своје доброте. Он је Силни Којег нико не може надвладати, и Он савршено мудро ствара и управља."
  14:5,"Ми смо послали Мојсија и помогли смо га доказима који указују на његову истинитост, који су доказ да је послат од свог Господара. Наредили смо му да свој народ изведе из неверства и незнања у веровање и знање, и да их подсећа на дане у којима им је Бог даровао Своје благодати. Заиста су у тим данима јасни докази Божјег монотеизма, Његове велике моћи и Његових великих благодати према верницима. Из овог се могу окористити верници који су стрпљиви на покорности Богу, и који су Му стално захвални на благодатима које им је даровао."
  14:6,"О Посланиче, спомени када је Мојсије применио наредбу свог Господара рекавши свом народу, Изриљћанима, подсећајући их на Божје благодати: \"О народе мој, сетите се Божјих благодати према вама када вас је спасио од фараона и његових следбеника, сачувавши вас њихове срџбе и силе. Они су вас жестоко мучили, клали су ваше синове, како се међу вама не би родио неко ко ће преузети власт од фараона, а у животу су остављали ваше кћери, како би их понижавали. У тим њиховим делима је велики испит за вас, како бисте стрпљиви били, па вас је Бог наградио за ваше стрпљење спашавањем од силе фараона и његових следбеника.\""
  14:7,"Мојсије им је рекао: \"Сетите се када вам је Господар ваш јасно поручио: 'Ако будете Богу захвални на благодатима које вам је дао - Он ће вам их још повећати, а уколико не будете захвални - па заиста је Његова казна жестока за оне који поричу благодати Његове и не захваљују на њима.'\""
  14:8,"И Мојсије је казао свом народу: \"О народе мој, ако ви и сви други народи на Земљи будете неверници, штету сами себи чините, јер Бог је, уистину, апсолутно независтан и хвале достојан због свог савршенства. Он нема никакве користи од веровања верника, нити Му штети неверовање неверника.\""
  14:9,"О неверници, зар вам није дошла вест о уништењу претходних народа који су порицали: Нојевог, Худовог, Салиховог и других народа који су дошли после њих. Били су многобројни, само Бог зна колико их је било! Долазили су им њихови посланици са јасним доказима, а они су своје руке гризли из злобе према посланицима и говорили: 'Ми не верујемо у оно са чим сте послати. Ми, заиста, сумњамо у оно у шта нас позивате.'\""
  14:10,"Посланици су им одговарали: \"Зар има сумње у Божју једноћу и искључиво право да буде обожаван, а Он је створио небеса и Земљу ни из чега? Он вас позива да верујете у Њега како би вам грехе опростио, и како би вас оставио да живите до рока који вам је одређен на овом свету.\" Њихови народи рекоше: \"Ви сте људи као и ми, ништа нисте бољи од нас. Ви само желите да нас одвратите од обожавања онога што су обожавали наши преци, па донесите нам јасан доказ да је истина да сте ви нама послати од Бога.\""
  14:11,"Њихови посланици им одговорише: \"Ми смо само људи, као и ви, и ми то не поричемо, али из тога не проистиче истоветност у свему. Бог даје Своје посебне благодати коме Он хоће од Његових слуга, па од њих одабире посланике које ће слати људима. Ми не можемо доћи са доказима које нам тражите осим ако Бог то буде хтео, јер то није у нашој моћи. Само Бог може тако нешто учинити, и само се на Њега ослањају и уздају верници у свему што раде.\""
  14:12,"\"И шта може бити препрека да се ослонимо на Бога? Он нас је упутио на најбољи и најјаснији пут, и ми ћемо се стрпити на вашем узнемиравању који се огледа у утеривању у лаж и исмејавању, а верници се у свим својим пословима ослањају и уздају само у Бога Јединог.\""
  14:13,"Неверници из народа којима су ови посланици послати, након што више нису могли да се расправљају са својим посланицима, рекоше: \"Ми ћемо да вас истерамо из нашег места, или ћете да се вратите у нашу веру!\" Тада Бог објави посланицима, оснажујући их: \"Ми ћемо, заиста, уништити неправеднике, а то су они који не верују у Бога и Његове посланике.\""
  14:14,"\"И после њиховог уништења ћемо вас, посланике и оне који вас следе, уместо њих, на Земљи да настанимо.\" То је обећање онима који величају Бога, који се труде да увек буду свесни Његовог надзора, и који се боје Његових претњи."
  14:15,"Посланици су тражили од свог Господара да их помогне против непријатеља, па је пропао сваки охолник који се борио против истине, не следећи је, иако му је постала јасна."
  14:16,"Испред овог охолника ће на Судњем дану бити Пакао, који му је стално у заседи, и када у њега буде ушао биће напајан гнојем и сукрвицом становника Пакла, што му неће жеђ утолити. Непрекидно ће бити кажњаван жеђу и разним другим врстама казне."
  14:17,"Мучиће се да то прогута, покушавајући, што ће тешко да му пада због горчине, врелине и смрада, па неће моћи да прогута, а смрт ће га окруживати са свих страна, због жестине казне, али неће моћи да умре па да се одмори. Остаће жив, у патњи, а испред њега је и друга жестока казна која га чека."
  14:18,"Пример добрих дела која чине неверници, попут милостиње, доброчинства, помагања сиротиње, је као пример пепела којег распршују снажни ветрови на сваком месту, не оставивши му трага. Њихова дела је распршило њихово неверство, па им на Судњем дану неће ништа користити. Свако дело које није утемељено на веровању у једног Бога представља велику заблуду, далеко од пута истине."
  14:19,"О човече, зар не знаш да је Бог створио небеса и Земљу с Истином, а не узалуд? Да је Он хтео да вас збрише са лица Земље, о људи, и створи друга створења која ће да Га обожавају и која ће да Му се покоравају уместо вас, Он би то урадио, јер то је Њему лако."
  14:20,"Њему није немогуће да вас уништи и створи друга створења, јер Он је свемоћан."
  14:21,"На Судњем дану ће створења изаћи из својих гробова пред Бога, па ће слабићи који су следили своје великане и прваке рећи: \"Ми смо вас следили, о прваци, и вашим смо се наредбама и забранама покоравали, па да ли ћете од нас да одагнате ишта од Божје казне?\" Њихови великани ће рећи: \"Да нас је Бог упутио - и ми бисмо вас упутили и сви бисмо били спашени, али ми смо у заблуду били па смо и вас у заблуду одвели. Свеједно нам је да ли можемо или не можемо да поднесемо казну, никако не можемо да се спасимо и да побегнемо.\""
  14:22,"Након што становници Раја уђу у Рај, а становници Пакла у Пакао, Сотона ће рећи: \"Бог вам је дао истинито обећање, које је испунио, а ја сам вам давао неистинита обећања, која сам прекршио. На пролазном свету ја нисам могао да вас присилим да будете неверници и да будете у заблуди, већ сам вас позивао у неверство и улепшавао сам вам грехе, па сте ми се одазивали. Зато немојте мене да кривите за вашу заблуду већ кривите себе. Ви сте пречи да себе кривите! Ја не могу да вас спасим од казне, нити ви можете да спасите мене. Ја немам ништа с тиме што сте ме учинили божанством и обожавали поред јединог истинског Бога. А они који поред Бога друга божанства обожавају и у Њега не верују биће жестоко кажњени на Судњем дану.\""
  14:23,"Насупрот завршнице неправедника, Бог ће вернике који су чинили добра дела увести у Рај кроз чије баште реке теку, испод двораца и дрвећа, у којем ће вечно да бораве дозволом и моћи Господара свога. У њему ће једни друге поздравом Божјег мира да поздрављају, и анђели ће да их поздрављају, а и Господар њихов ће да их поздравља."
  14:24,"О Посланиче, зар не знаш како Бог наводи пример за речи монотеизма, речи исламског сведочења Бога: Нема истинског бога осим Аллаха. Он их пореди са лепим дрветом, палмом, чији је корен дубоко у земљи из које црпи воду својим квалитетним корењем, а њена крошња је високо, ка небу, где се на њој формира роса, и где удише чист ваздух."
  14:25,"Ово лепо дрво даје своје лепе плодове у сваком времену, одредбом свога Господара, и Он наводи људима примере како би поуку примили."
  14:26,"Лоше речи, речи многобоштва, су попут лошег дрвета ишчупаног из корена, није постојано на земљи, нити је уздигнуто ка небу. Као такво, оно вене и ветрови га распршују. Такве су речи неверства, на крају ће нестати, а добра дела неверника не успињу се ка Богу и не бивају примљена."
  14:27,"Бог учвршћује вернике постојаним говором монотеизма, даје им чврсто веровање на овом свету тако да остану верници до смрти, а након смрти, у гробовима својим, учиниће их постојаним при одговарању на питања анђела, као што ће их учинити постојаним и на испиту на Судњем дану. С друге стране, Бог многобошце одводи у заблуду, јер су неправду учинили тако што су били многобошци или неверници у Бога, и не даје им разборитост. Узвишени Бог чини оно шта Он хоће, неке људе одводи у заблуду, из Своје правде, а неке упућује, из Своје милости и племенитости, и Њега нико ни на шта не може да присили."
  14:28,"Видиш ли стање оних Курејшија који не верују у Бога и Његовог Посланика, а који су Божју благодат сигурности у мекканском храму и благодат слања Мухаммеда као посланика заменили порицањем Његових благодати и незахвалношћу на њима, тиме што су утерали у лаж оно са чим им је Посланик дошао од свог Господара, одводећи своје следбенике у вечну пропаст."
  14:29,"Вечна пропаст је Пакао, у који ће ући, у којем ће патити од врелине, а грозно ли је он боравиште."
  14:30,"Многобошци су поред Бога друга лажна божанства сматрали сличним Богу како би своје следбенике одвратили од правог пута након што су и сами с њега скренули. Реци им, о Посланиче: \"Уживајте у својим прохтевима на овом свету, ширећи вашу заблуду, заиста ћете скончати у Ватри, и од ње не можете да побегнете.\""
  14:31,"О Посланиче, реци верницима: \"О ви који верујете, обављајте молитву на најпотпунији начин, удељујте део онога чиме вас је Бог опскрбио, кроз обавезне и похвалне видове удељивања, некада тајно, да бисте се сачували претварања, а некада јавно желећи тиме да друге подстакнете на добро. Чините ово пре него што дође дан у којем неће бити купопродаје нити ће се ико моћи искупити и сачувати Божје казне, дан у којем се друг за друга(без Божје дозволе неће моћи заузимати.\""
  14:32,"О људи, Бог је Тај Који је створио небеса и Земљу ни из чега, и Он с неба спушта кишу коју чини узроком рађања разноврсних плодова, који представљају вашу опскрбу, и Он вам је подредио ваше лађе, омогућивши да по води плове, сходно Његовим законима, и Он вам је подредио реке из којих пијете и из којих напајате своју стоку и своје усеве."
  14:33,"И Он је учинио да се користите Сунцем и Месецом који непрестано плове, и да се користите ноћу и даном тако што ноћу спавате и одмарате, а дању имате разне активности и послове."
  14:34,"Бог вам даје од свега што од Њега тражите и што не тражите, и када бисте Божје благодати бројали не бисте их могли набројати, због њиховог мноштва и њихове разноврсности. Оно што вам је овде споменуо су само неки примери благодати, а човек је заиста неправедан према себи, и пуно пориче Божје благодати."
  14:35,"О Посланиче, спомени када је Аврам, након што је настанио свог сина Јишмаила са својом женом Хаџером у мекканској долини, рекао: \"Господару мој, учини ово место у којем сам настанио своју породицу, Мекку, сигурним местом, у којем се неће крв проливати, у којем се ником неправда неће чинити, и удаљи мене и моје потомство од обожавања кипова.\""
  14:36,"\"Господару мој, заиста су идоли многе људе у заблуду одвели, јер су помислили да ће се они за њих код Тебе заузимати, па су у смутњу упали и обожавали их поред Тебе. Ко ме буде следио у монотеизму и покорности Теби, такав је припадник моје скупине и мој истински следбеник, а ко ме у томе не буде следио - па Ти, Господару, пуно прашташ грехе ономе коме Ти хоћеш, и ти си милостив према њима.\""
  14:37,"\"Господару наш, Ја сам неке своје потомке, Јишмаила и његово потомство, населио у долини, Мекки, у којој нема усева нити воде, поред Твог светог храма. Господару наш, ја сам их ту настанио како би молитву успоставили, па учини да срца људи чезну за њима и за овим местом, и опскрби их плодовима како би Ти били захвални на Твојим благодатима.\""
  14:38,"\"Господару наш, Ти знаш све оно што кријемо и шта јавно чинимо, ништа Ти није скривено на небесима ни на Земљи, тако да знаш нашу потребу и зависност за Тобом.\""
  14:39,"\"Сва захвалност и хвала припадају Богу Узвишеном, Који је услишао моју молбу и подарио ми добро потомство, Који ми је са Хагером дао Јишмаила, и поред моје старости, а са Саром ми је дао Исака, а заиста Бог чује молитве молитеља.\""
  14:40,"\"Господару мој, учини мене и моје потомство од оних који обављају молитву на најпотпунији начин, Господару наш, услиши моју молбу и прими је.\""
  14:41,"\"Господару наш, опрости ми грехе моје и опрости грехе мојих родитеља.\" Ово је Аврам рекао пре нешто што је сазнао да је његов отац Божји непријатељ, а када је то сазнао - одрекао га се. \"И опрости верницима грехе њихове на дан када ће људи устати ради обрачуна пред Господаром својим.\""
  14:42,"О Посланиче, немој мислити да Бог не мари за оним што раде неправедници када им одлаже казну, они поричу истину и одвраћају од Божјег пута и чине друга зла, и Бог све то зна, јер Њему ништа скривено није. Он им одлаже казну до Судњег дана у којем ће људи подигнути своје погледе од страхоте онога што ће да виде."
  14:43,"Када људи журно устану из својих гробова ка анђелу који ће их позвати, подигнутих глава, гледајући панично ка небу, укочених погледа, од страхоте онога што ће да виде. Срца ће да им буду празна, без разума и разумевања, од страшне ситуације у којој су се нашли."
  14:44,"О Посланиче, упозори твој народ на Божју казну на Судњем дану, када ће они који су себи чинили неправду неверством и многобоштвом рећи: \"Господару наш, одложи нам казну, врати нас још мало на Земљи, да у Тебе поверујемо и да посланике које си нам послао следимо\", па ће им бити одговорено: \"Зар се на пролазном свету нисте заклињали да се нећете преселити на Будући свет, поричући проживљење након смрти?\""
  14:45,"\"Зар нисте били настањени у местима где су живели они који су према себи неправду учинили не верујући у Бога, попут Худовог и Салиховог народа, и било вам је јасно како смо их уништили? Ми смо вам примере наводили у Нашој књизи како бисте поуку примили, али ви то нисте учинили.\""
  14:46,"Ти становници неправедног народа праве сплетке да убију Мухаммеда, нека је мир над њим и милост Божја, и стану у крај његовом позиву, а Бог зна шта сплеткаре, јер Њему ништа није скривено. Њихове су сплетке слабе, јер оне не могу уништити планине нити нешто друго, због своје слабости, за разлику од казне коју је Бог њима припремио."
  14:47,"О Посланиче, немој да помислиш да ће Бог да прекрши обећање које је дао посланицима, обећање да ће коначна победа да припадне посланицима и истинској вери. Заиста је Он Силни, Онај са Ким се нико не може надјачавати, и Он ће почастити и уздигнути Своје добре вернике, а жестоко казнити Своје непријатеље, непријатеље Његових посланика."
  14:48,"Ово кажњавање неверника ће да се деси на Судњем дану, када Земља буде замењена другом, беле боје, чиста, и када небеса буду замењена другим, и када људи устану из својих гробова, са својим телима и делима, и стану пред Бога, Коме једином припада власт и величанство, пред Свемоћног Потчинитеља, Коме је све потчињено и Који ником не бива потчињен."
  14:49,"О Посланиче, на дану када Земља буде замењена другом, и када небеса буду замењена другим, видећеш невернике и вишебошце свезане, видећеш како су им ноге и руке ланцима свезане за врат, и како је њихова одећа од катрана, а њихова смркнута лица прекрива ватра."
  14:50,"О Посланиче, на дан када Земља буде замењена другом, и када небеса буду замењена другим, видећеш невернике и вишебошце једне с другим повезане, видећеш како су им ноге и руке ланцима свезане за врат, и како је њихова одећа од катрана, а њихова смркнута лица прекрива ватра."
  14:51,"То је зато да Бог свакоме да оно што је заслужио, добро или лоше, а доиста Бог брзо обрачунава."
  14:52,"Овај Кур'ан који је објављен Мухаммеду, нека је мир над њим и милост Божја, је обзнана људима од Бога како би били опоменути страшном претњом која се у њему налази, да би знали да само Бог заслужује да буде обожаван, да Га обожавају и да Му не приписују лажна божанства, да би поуку примили они који имају здрав разум, јер само такви поуке примају."
  15:1,"О кур’анским скраћеницама смо говорили на почетку поглавља ел-Бекара. Ово су речи часног и узвишеног Кур’ана, који је објавио Узвишени Бог и у њему објаснио исправно веровање и прописе верозакона."
  15:2,"Кад им на Судњем дану буде јасно да су на пролазном свету били у заблуди, да су веровали у неистину, неверници ће да зажале."
  15:3,"Посланиче, пусти порицатеље нека једу, пију и нека се наслађују овоземаљским, пролазним ужицима који им уливају дугу наду и одвраћају од веровања и чињења добрих дела. Знаће они у какву ће невољу да се увале кад буду враћени Господару."
  15:4,"Ми смо градове и села чији су становници били неправедници уништавали управо онда кад би дошао њихов крај, ни пре ни после."
  15:5,"Нека неправедници не буду обманути тиме што им Бог даје времена. Онда кад је одређено, одређени народ биће уништен."
  15:6,"Мекански многобошци су говорили Божјем Посланику, нека је мир над њим и Божја милост: “Еј ти који тврдиш да ти се објављује Књига, тврдећи то ти се понашаш као што се луди људи понашају!”"
  15:7,"Зашто нам не доведеш анђеле да ти посведоче ако истину говориш да си послани пророк и да ћемо бити кажњени?"
  15:8,"Побијајући овај захтев неверника, Господар је рекао: “Анђеле шаљемо у складу с мудрошћу која то изискује, и то онда кад дође време да одређени народ буде кажњен. Уколико пошаљемо анђеле да их униште као невернике, нећемо им дати рока, него ћемо тренутно да их уништимо.”"
  15:9,"Ми, уистину, Кур’ан објављујемо Мухаммеду, нека је мир над њим и Божја милост, књигу која садржи опомену људима, и заиста ћемо Ми над њим бдети, тј. чуваћемо га од додавања и одузимања, мењања и искривљавања."
  15:10,"Веровесниче, пре тебе слали смо посланике неверничким заједницама, али они су их у лаж утеравали. Дакле, ти ниси први посланик кога његов народ сматра лажовом."
  15:11,"Неверничким заједницама ниједан посланик није дошао, а да га нису прогласили лажовом и да га нису исмејавали."
  15:12,"Као што смо порицање увели у срце претходних народа, тако ћемо га увести у срце меканских вишебожаца, тим пре јер главе окрећу и пркосе истини."
  15:13,"Они неће да поверују у Књигу која је објављена Посланику, нека је мир над њим и Божја милост, а зна се да је Господар кажњавао народе који су порицали оно што су им посланици њихови доносили. Нека они који поричу узму поуку из твог посланства."
  15:14,"Кад би Узвишени Бог дао да се пркосници, на темељу јасних и непобитних доказа, увере у истину, и да им на небу отвори капију кроз коју би се успињали, они опет не би поверовали."
  15:15,"Дакле, не би поверовали, него би рекли: “Онемогућени смо да видимо! Ово што видимо јесте чаролија, и ми смо опчињени!”"
  15:16,"На небу смо величанствена сазвежђа створили како би се људи према њима управљали на путовањима, на мору и на копну. Украсили смо их како би била показатељ Божје моћи."
  15:17,"Свевишњи Бог сачувао је небо од сваког ђавола, који је удаљен од Божје милости."
  15:18,"Оног ђавола који крадом прислушкује небеске вести стигне светлица и уништи га."
  15:19,"Земљу смо прострли, да би људи на њој живели, и по њој чврсте планине разбацали, како се не би потресала. Такође, на Земљи смо учинили да расте биље, онолико колико треба и оно које треба, у складу с Нашом мудрошћу."
  15:20,"Људи, створили смо на Земљи храну и пиће, који су вам на располагању све док живите. Ми хранимо људе и животиње, а не ви."
  15:21,"Једино Ми стварамо све чиме се користе људи и животиње. Оно што дамо, дамо у одређеној мери, сходно Нашој мудрости и хтењу."
  15:22,"Ми стварамо кишу у нагомиланим облацима, и ви ту воду, коју вам спуштамо, не можете да похраните у Земљи у виду река и бунара – Ми то чинимо."
  15:23,"Ми ћемо мртве да проживимо након смрти, као што живима, онда кад им дође час смртни, узимамо душе. Ми смо вечни, Ми ћемо да наследимо Земљу и све што се на њој налази."
  15:24,"Ми знамо ко се пре вас родио и умро, а знамо и ко ће се после вас родити и умрети. Ништа нам од тога није скривено."
  15:25,"Посланиче, твој Господар ће све људе да сабере на Дану судњем, како би добре наградио, а злочесте казнио. Он мудро одређује. Он све зна и ништа Му не промиче."
  15:26,"Ми смо створили Адама од суве иловаче, тј. од блата чији се мирис променио услед дугог стајања."
  15:27,"А пре него што ћемо створити Адема, створили смо духове од ватре ужарене."
  15:28,"Сети се и спомени, веровесниче, кад се Господар обратио анђелима, а и Сотона је био с њима заједно: “Ја ћу да створим човека од суве иловаче, тј. од блата чији се мирис променио услед дугог стајања...”"
  15:29,"И кад му дам лик и у њега удахнем душу коју сам створио, ви му се поклоните, покоравајући се тиме Мени и исказујући поштовање Адаму!"
  15:30,"Анђели су спровели ову Божју заповед, сви, нико није изостао..."
  15:31,"Али Сотона, који је био с анђелима, али не и један од њих, није се поклонио Адаму."
  15:32,"“Зашто се ниси покорио с анђелима, који су послушали Моју заповест?” Упитао је Бог Сотону."
  15:33,"Сотона је, охолећи се, одговорио: “Не приличи ми да се поклоним човеку кога си створио од блата устајалог!”"
  15:34,"Тад је Бог протерао Сотону из Раја, и удаљио га од Своје милости."
  15:35,"И рекао му је да ће да остане у проклетству до Судњег дана."
  15:36,"Сотона рече: “Господару мој, дај ми времена, немој ме усмртити до Смака света!”"
  15:37,"“Ето, бићеш један од оних којима ћу дати рок”, Бог рече."
  15:38,"Даћу ти рок до првог дувања у рог, до тренутка кад ће помрети све што постоји."
  15:39,"Сотона рече: “Боже, због тога што си ме у заблуду одвео, ја ћу људима на Земљи пороке лепим приказивати, и зацело ћу их одводити с Правог пута!”"
  15:40,"“Али нећу моћи завести Теби одане вернике”, рече Сотона."
  15:41,"Бог је рекао: “Ове ћу се истине Ја држати”, а то значи: ово је пут који Мени води."
  15:42,"Ти, Сотоно, нећеш имати никакве власти над оним Мојим верницима који буду искрени и Мени одани, већ ћеш једино моћи да заводиш оне залутале."
  15:43,"Пакао ће да буде место одредишта за Сотону и за све оне који га буду следили."
  15:44,"Пакао има седам капија и кроз сваку ће капију проћи одређен број Сотонових следбеника."
  15:45,"Они који су се Бога бојали, па су извршавали верске наредбе, а сустезали су се од оног што им је било забрањено, они ће у Рајским баштама поред извора бити."
  15:46,"Пре него што у Рај ступе, њима ће бити речено: “Уђите у Рај сигурни, страха и сваког недостатка ослобођени!”"
  15:47,"И Ми ћемо злобу, непријатељство и мржњу из груди њихових да одстранимо, па ће као браћа на диванима седити и једни у друге ће гледати."
  15:48,"У Рају их неће дотицати умор. Они из Раја неће бити изведени, него ће у њему заувек остати."
  15:49,"Посланиче, обавести људе да сам Ја Онај Који прашта покајницима, и да сам према њима милостив."
  15:50,"И обавести их да је Моја казна веома болна, па нека се покају да би Мој опрост заслужили и Моје се казне сачували."
  15:51,"Посланиче подучи људе о Авраму, мир над њим, коме су анђели донели радосну вест да ће добити сина и вест да ће Лутов народ бити уништен."
  15:52,"Анђели су ушли код Аврама и поздравили су га Божјим миром, а он им је узвратио на лепши начин. Затим им је понудио печено теле, мислећи да се ради о људима. Пошто нису хтели да једу, Аврам је рекао: “Ми смо вас се уплашили.”"
  15:53,"„Не плаши се!“ Казаше, „доносимо ти радосну вест, имаћеш сина који ће да буде учен.“"
  15:54,"Чудећи се тој радосној вести, коју су донели анђели, Аврам упита: “Ја сам остарао и онемоћао, па како је могуће да сад добијем дете?”"
  15:55,"Анђели изасланици рекоше Авраму: “Ми ти доносимо истиниту радосну вест, у коју нема никакве сумње. Зато немој бити један од оних који губе наду!”"
  15:56,"“Наду у Божју милост могу изгубити само они који су скренули с Правог пута”, каза Аврам."
  15:57,"Затим Аврам упита: “Изасланици Божји, шта ви хоћете?”"
  15:58,"Они одговорише: “Нас је Господар послао да уништимо Лотове сународнике који су огрезли у злу и који увелико ремете ред на Земљи.”"
  15:59,"Додали су да ће те казне да буде поштеђен Лот и верници. Они ће, дакле, да буду спашени."
  15:60,"А жена Лотова, она ће да буде кажњена."
  15:61,"Пошто анђели изасланици у људском лику дођоше Лотовој породици..."
  15:62,"Лут им рече да су они људи које нико не познаје."
  15:63,"Изасланици рекоше: “Не бој се! Ми доносимо казну у коју сумњају твоји сународници.”"
  15:64,"И казаше да су донели истину, у којој нема шале, и да истину говоре."
  15:65,"Заповедили су му да изведе своју чељад у глуво доба ноћи, па му рекоше да се нико не окреће да би видео какве су казне допали неверници. Казаше му да иде онамо куда им је Господар заповедио."
  15:66,"Ставили смо Лоту до знања, посредством објаве, да ће његов невернички народ да буде уништен у свитање."
  15:67,"Становници Содоме дођоше весели због Лотових гостију, очекујући да ће с њима да чине неморал."
  15:68,"Лот им рече: “Ово су моји гости, и немојте да ме срамотите пред њима тиме што ћете да покажете да с њима желите полно да општите.”"
  15:69,"Додао је: “Бојте се Господара, па се сустегните од неморала, и немојте да ме својим гнусним делом понижавате!”"
  15:70,"Лотови сународници повикаше: “Зар ти нисмо забранили да ма кога угостиш?”"
  15:71,"Лот им се обратио пред гостима, ограђујући се: “Ето вам жена из мог народа, ступите у брак с њима ако желите да удовољавате својим страстима.”"
  15:72,"Тако ми живота твог, Посланиче, Лотов народ беше дубоко огрезао у злу и опијен страстима."
  15:73,"Кад се Сунце изашло, Лотове је сународнике задесио страшан глас."
  15:74,"Затим смо њихова насеља изврнули, па смо учинили да оно што је горе буде доле. Потом смо на њих сручили камење од тврде глине."
  15:75,"О казни која је погодила Лотове сународнике налази се поука за оне који о томе размишљају."
  15:76,"Насеља у којима је живео Лотов народ налазе се поред пута, виде их путници који туда пролазе."
  15:77,"То што се догодило садржи поуке онима који верују."
  15:78,"Јофоров народ, који је живео у Ејки, селу у којем се налазило бројно густо дрвеће, био је насилнички народ, јер нису веровали у Бога и сматрали су посланика Јофора лажовом."
  15:79,"Казнили смо Јофоров народ. Насеља у којима су живели Лотов и Јофоров народ налазе се поред пута, виде их путници који туда пролазе."
  15:80,"Становници Хиџра, тј. Семуд, порицали су све посланике тиме што су порицали Салаха, посланика који је њима послат."
  15:81,"Становницима Хиџра дали смо јасне доказе да је истина оно у што их Салах позива и што им од Господара доставља. Један од тих доказа јест стварање камиле из стене. Па ипак, они те знаке нису узимали у обзир и нису им придавали никакву пажњу."
  15:82,"Салахови сународници клесали су куће у брдима, верујући да ће им оне пружити заштиту од свега од чега страхују."
  15:83,"Међутим, њих у свитање задеси страшан глас."
  15:84,"Ни имеци које су стекли ни њихове настамбе у брдима нису их могли сачувати од казне."
  15:85,"Ми смо небеса и Земљу и оно што је између њих мудро и с истином створили. Час оживљења зацело ће да дође, зато се ти, Посланиче, од вишебожаца окрени и великодушно им опрости."
  15:86,"Посланиче, твој Господар све ствара и Он све зна."
  15:87,"Ми смо ти објавили поглавље ел-Фатиха, која се састоји од седам одломака. И цео Кур'ан величанствени."
  15:88,"Веровесниче, не пружај погледе своје на оно што Ми дајемо на уживање неким неверницима међу њима и не буди тужан због тога што они поричу истину, а према верницима буди благ!"
  15:89,"И реци, Божји Посланиче: “Ја само јавно упозоравам на казну!”"
  15:90,"Опомињем вас како вас не би задесило оно што је задесило оне који су поделили Божју књигу, па су у један део поверовали, а други део су порекли."
  15:91,"Дакле, опомињем вас како вас не би задесило оно што је задесило оне који су поделили Божју књигу, па су казали да је чаролија, односно поезија, односно пророчанство."
  15:92,"Посланиче, тако Ми твог Господара, ти ће људи бити позвати на одговорност за то што су Књигу поделили у делове."
  15:93,"Такође ћемо да их позовемо на одговорност због неверства и греха које су чинили на овом свету."
  15:94,"Веровесниче, достављај веру и позивај Богу, а немој се обазирати на оно што говоре и раде многобошци."
  15:95,"Немој их се бојати. Ми ћемо те, Посланиче, ослободити сплетки неверника међу Курејшијама који ти се ругају."
  15:96,"Они који поред Бога друга божанства узимају, такви ће сазнати зле последице многобоштва којег чине."
  15:97,"Посланиче, Ми добро знамо да ти је тешко у души због тога што те заблудели утерују у лаж и ругају ти се!"
  15:98,"Зато ти слави Бога тиме што ћеш негирати све оно што Му не приличи и хвали Га износећи Његова савршена својства. Уз то обожавај Господара и обављај молитву. Па ћеш помоћу тога да одстраниш тугу и бол у души."
  15:99,"И буди устрајан у обожавању Бога, све док те на томе смрт не затекне."
  16:1,"Ближи се казна коју вам је Господар припремио, неверници. Зато немојте да је пожурујете. Хваљен нека је Бог и нека је врло високо изнад тврдње многобожаца да поред Њега постоје друга истинска божанства!"
  16:2,"Бог шаље анђеле с Објавом, по вољи Својој, оним верницима које одабере за посланике: “Опомињите људе, о посланици, и одвраћајте их од чињења многобоштва, јер сам Ја једини коме се треба клањати. О људи, бојте Ме се извршавајући наредбе и сустежући се од забрана!”"
  16:3,"Узвишени Бог створио је небеса и Земљу с мудрошћу и без преседана. Није их створио без сврхе, него зато да буду очит доказ и показатељ Његове величине. Слављен нека је Он и узвишен изнад многобожачких божанстава које поред Њега обожавају!"
  16:4,"Свевишњи Бог ствара човека од капи семена, постепено, а не одједном, кад, гле, он одједном отворени Божји противник: позива се на неистину како би помоћу ње побио истину."
  16:5,"И стоку, камиле, краве и овце, Он за вас ствара. Ви се кожом и крзном стоке од хладноће штитите, а и других користи имате, као нпр. јахање, преношење товара, млеко, а њоме се и храните."
  16:6,"Стока вам је и украс кад је, навече, враћате с испаше, а и кад је на испашу гоните, ујутру."
  16:7,"Стока, коју смо зарад вас створили, служи вам и за ношење терета у далеке пределе у које без велике муке не бисте стигли. Бог је, о људи, према вам благ и милостив јер вам је све потчинио."
  16:8,"Људи, Бог вам је створио коње, мазге и магарце за јахање и преношење терета, а и као украс којим се дичите пред људима. А Господар ваш ће створити и оно што ви не знате."
  16:9,"Божје је да укаже на Прави пут, који Њему води, а то је Ислам. Битно је знати да има и кривих, ђавољевих путева, који су далеко од истине. Мимо Ислама, сваки је пут погрешан. Да хоће, Узвишени Бог може да учини да сви људи буду верници."
  16:10,"Бог спушта из облака воду коју пијете и којом појите стоку. Помоћу исте те воде натапа се растиње којим стоку напасате."
  16:11,"Бог чини да помоћу те воде, коју спушта с неба, расте жито, маслине, палме, грожђе и сваковрсни плодови. У спуштању те воде и оном што настаје услед тога доказ је Божје моћи, и то за људе који размишљају о Његовом давању и величини."
  16:12,"Милостиви Бог чини да се ноћи користите, па током ње спавате и одмарате се, као и даном, током којег радите и зарађујете. Он вам је потчинио Сунце, чијом се светлошћу користите, и Месец, који вам као светиљка служи, а и звезде вам је потчинио, које вам служе као путокази на копну и мору, те помоћу њих, између осталог, и време рачунате. У свему томе налазе се непобитни знакови Божје моћи за људе који користе разум па проникну у мудрост истих тих знакова."
  16:13,"И потчинио вам је Свемогући Бог разноврсне ствари које је створио, као нпр. руде, животиње, биље, жито. У свему томе јасни су докази Божјег давања и моћи, и то за оне који схватају да само Бог даје благодати и да све може да учини."
  16:14,"Бог вам је и мора потчинио, па вам је омогућио да њиме пловите и да из њега ловите рибу, и да накит, којим се ви и ваше жене украшавате, вадите. Видиш како лађе, на којима путујете како бисте тргујући зарађивали, секу површину воде. А све то да бисте били захвални Господару на тим благодатима и да једино Њега обожавате."
  16:15,"Господар је на Земљи створио непомичне планине, како се Земља не би тресла. На њој је дао реке чију воду људи пију, којом стоку напајају и усеве наводњавају. Такође, учинио је да на Земљи постоје путеви којима се људи усмеравају и, не губећи се, стижу куда су наумили."
  16:16,"Бог је на Земљи створио јасне путоказе по којима се руководите дању, а створио је и звезде, помоћу којих се орјентишете ноћу."
  16:17,"Па је ли онда Онај Који ствара све то, а и друго што није споменуто, као онај који не ствара!? Зар нећете да имате на уму Божју моћ? Зар нећете да имате на уму да је Бог једини Створитељ и да само Њега требате да обожавате, и да Му не придружујете лажна божанства која ништа не могу да створе?"
  16:18,"Људи, ако бисте покушали да избројите Божје благодати којима вас је обасуо, нећете их набројати јер их је пуно. Бог је Опроститељ греха, тим пре јер вас не кажњава кад заборавите благодати које вам је дао, и самилостан је према вама: и поред ваше незахвалности није вам Своје благодати ускратио."
  16:19,"Бог зна шта тајите, људи, а зна и шта јавно износите. Њему ништа није скривено. Он ће да вас награди за оно што сте чинили."
  16:20,"А она божанства која многобошци уместо Бога обожавају – ништа не стварају, макар се радило о нечем незнатном. Штавише, они су сами створени, тј. направљени су; направили су их они који их обожавају. Зар није изван разума да човек направи божанство и обожава га?!"
  16:21,"Осим тога, иста та лажна божанства су мртва, или су неживе ствари, ништа не знају, нису живи и не знају кад ће бити оживљени с онима који их обожавају на овом свету. Тад ће заједно с њима бити у Ватру бачени."
  16:22,"Један је ваш Бог, Он је Један Једини, нико осим Њега не полаже право на то да буде обожаван! Они који не верују у проживљење и полагање рачуна на Судњем дану, такви негирају Божју једноћу, јер не страхују од казне. Они су охоли, не прихватају истину и њој се не повинују."
  16:23,"Заиста, Бог зна њихова тајна и јавна дела, јер Њему ништа није скривено. Он ће им дати оно што су заслужили. Бог не воли оне који се охоле, па Га не обожавају и не повинују Му се. Управо такве Господар највише мрзи."
  16:24,"Кад неко упита оне који поричу Божју једноћу и проживљење: “Шта то Господар ваш посланику Мухаммеду објављује?” Они одговарају: “Ништа му не објављује!Мухаммед доноси измишљотине народа древних!”"
  16:25,"То је тако да би они на Судњем дану носили читаво бреме своје, неумањено, и део бремена оних које су, а да они нису били свесни, у заблуду одвели и од Ислама одвратили. А грозно је то што ће они да носе!"
  16:26,"И неверници који су пре њих живели сплетке су плели, па је Бог из темеља зграде њихове порушио, и кров се на њих срушио – стигла их је казна одакле нису очекивали. Веровали су да ће зграде њихове да их сачувају од казне – а у њима су уништени."
  16:27,"А на Судњем дану Бог ће их понизити и осрамотити. Упитаће их: “Где су они за које сте тврдили да су божанства и да заслужују обожавање, и због којих сте ратовали против веровесника и њихових следбеника?” Учењаци међу верницима ће рећи: “Данас ће брука и мука да задеси невернике...”"
  16:28,"То су они којима су анђели душу узели у часу кад су себи неправду учинили јер су неверници били. И они ће да се покоре и да кажу, верујући да ће то да им користи: “Ми нисмо никакво зло чинили!” Биће им речено: “Лажете! Били сте неверници и зло сте чинили! Бог, доиста, добро зна оно што сте радили на овом свету! Њему ништа није скривено. Он ће да вас казни за све што сте чинили.”"
  16:29,"Биће им речено да уђу на капије Пакла, у којем ће вечно да остану; свако ће да буде кажњен према оном што је радио. О како ће пребивалиште оних који су се охолили, и нису Бога обожавали, грозно бити!"
  16:30,"А онима који су се Бога бојали, који су извршавали Божје наредбе, а сустезали се од Божјих забрана, рећи ће се: “Шта је посланику Мухаммеду, објављивао Господар ваш?” “Велико добро му је објављивао!” Одговориће. Они који чине добра дела имаће још на овом свету лепу награду, као нпр. помоћ од Бога и обилну опскрбу, а награда коју им је Бог припремио на будућем свету је још боља. О како ће боравиште оних који су се Бога бојали дивно бити!"
  16:31,"Они ће боравити у еденским перивојима у које ће ући, кроз које реке теку, и у којима ће све што зажеле имати, па ће имати храну и пиће које пожеле. Таквом наградом, којом ће да награди припаднике Ислама, и наградиће и оне који су били Богу покорни из претходних народа."
  16:32,"Оним верницима којима ће анђео смрти и његови помагачи душе узети – а они чисти од неверства – анђели ће говорити: “Мир Божји вама! Сачували сте се и спасили! Уђите у Рај због тога што сте на Земљи исправно веровали и добра дела чинили!”"
  16:33,"Зар мекански многобошци порицатељи чекају да им дође Анђео смрти са својим помагачима да им душу узме, приликом чега ће да их удари по лицима и плећима, или пак чекају да их Господар потпуно уништи? Тако како поступају мекански вишебошци поступали су и многобошци пре њих, па их је Бог уништио. Бог није био неправедан према њима, они су сами према себи били неправедни тако што су паганством сами себе у пропаст довели."
  16:34,"Ето тако, стигла их је казна за ружна дела која су чинили, и са свих страна их је снашло оно чему су се ругали."
  16:35,"Они који поред Бога друге обожавају кажу: “Да је Бог хтео, не бисмо ни ми ни преци наши, поред Бога, никог обожавали, него једино Бога. Такође, да је хтео, не бисмо ништа забрањеним сматрали.” Исто то ништавно оправдање износили су и они пре њих. А зар су Божји посланици били дужни нешто друго већ јасно да истину обзнане? Једино то је њихова дужност. Бог је онима који не верују дао слободну вољу и могућност избора, па им је послао посланике да их позивају у веру, и због тога они, неверници, немају право да се правдају судбином, Божјим одређењем."
  16:36,"Ми смо сваком народу посланика послали који им је наређивао да само Бога обожавају, а да напусте обожавање идола, ђавола и свега другог што људи обожавају. Било је међу њима оних којима је Бог на Прави пут указао, а и оних који су остали неверници у Бога и посланике. Зато путујте по свету да видите како су завршили они који су посланике у лаж утеривали, и видите каквом су казном кажњени."
  16:37,"Посланиче, ма колико ти желео да они буду на Правом путу и шта год у вези са тим чинио, Бог неће указати на Прави пут оном кога је са разлогом у заблуди оставио, и њима нико неће помоћи, нити их ко може од Божје казне одбранити."
  16:38,"Они који поричу проживљење заклињу се Богом, најтежом заклетвом, и ту своју заклетву потврђују, па говоре: “Бог неће да проживи оног ко умре!” Ето тако говоре, а не расположу баш никаквим доказом. А хоће, Бог ће умрле да проживи, то је Његово обећање које ће, заиста, да испуни – само што то већина људи не зна."
  16:39,"Свемогући Бог ће на Судњем дану да проживи умрле да би им објаснио оно око чега су се разилазили и да би сазнали они који нису веровали да су лажови били кад су поред Бога друга божанства обожавали, и кад су проживљење негирали."
  16:40,"Кад будемо хтели умрле да проживимо, ништа Нас у томе неће спречити. То је тако, јер Ми само наредимо: “Буди!” – И оно неизоставно буде."
  16:41,"Оне који се иселе Бога ради, па оставе свој иметак и породицу, напусте земљу неверства и оду у земљу Ислама, и то након што су их многобошци прогонили и живот им отежавали, такве ћемо још на овом свету на лепо место да сместимо и понос ћемо да им дамо. А награда на оном свету биће још већа. Кад би они који се сустежу због исељавања само знали колика за то награда следи, не би се сустезали него би се преселили тамо где имају слободу да исправно практикују своју веру."
  16:42,"Господар ће дати велику награду онима који се иселе на Божјем путу и стрпљиво буду подносили растанак од вољене и родне груде, па буду стрпљиви кад је реч о послушности Богу, и буду се на Бога ослањали."
  16:43,"Ми смо и пре тебе, Посланиче, само људе, а не анђеле, као посланике са објавом слали. То је закон који се не мења. Ако у то сумњате, питајте следбенике Књиге, и они ће да вам кажу да смо као посланике само људе, а не анђеле, слали. Ако не знате то, њих упитајте."
  16:44,"Наиме, слали смо људе као посланике и давали смо им непобитне доказе и књиге. А теби, Посланиче, објављујемо Кур’ан да би објаснио људима оно што им требаш објаснити, и да би они користили свој разум и да би извукли поуку из садржаја Књиге коју смо ти објавили."
  16:45,"А зар су сигурни они који ружне подмуклости раде да их Бог неће у земљу утерати, као што је Каруна из фараоновог народа у земљу утерао, или да им неће, одакле не могу ни помислити, казну послати?!"
  16:46,"Односно, зар мисле да их неће казнити кад буду на путовањима или кад отпутују негде ради трговине? А они Му неће моћи умаћи."
  16:47,"Односно, зар мисле да их неће стићи Божја казна док у страху стрепе од ње? Али, Бог је благ и милостив према људима, па не жури да их казни; даје им времена не би ли се покајали."
  16:48,"Зар мекански порицатељи не виде да све оно што је Бог створио сад десно, сад лево пружа сенке своје, и то на сунцу кад је дан, односно на месецу кад је ноћ? И зар не виде да је то Богу послушно и покорно, и да Му се у правом смислу те клања?"
  16:49,"Богу се клања све што се налази на небесима и све што се на Земљи налази, у првом реду анђели, који се не охоле кад је реч о падању ничице пред Богом и покоравању."
  16:50,"Поред тога што су увек покорни и предани Господару, анђели су пуни страхопоштовања према Богу, Који се налази изнад њих Својим Бићем и влашћу, и к томе они извршавају Божје заповести."
  16:51,"Свим људима и џиннима Бог каже: “Двојици се богова не клањајте – само је један Бог, Који нема саучесника – и само се Мене бојте!”"
  16:52,"Све што је на небесима и на Земљи Божје је, све је Он створио и свиме Он управља. Зато Му треба увек послушан бити. Зар неког другог, осим Бога, да се бојите? Само се Бога бојте!"
  16:53,"Људи, од Бога је свака благодат, духовна и материјална, коју уживате. Људи, чим вас каква невоља задеси, као нпр. болест или сиромаштво, опет од Њега гласно помоћ тражите не би ли од вас отклонио недаћу. Онај Који даје благодати и отклања непријатности, Тај је, и нико други, достојан да једино буде обожаван."
  16:54,"Након што вам Бог услиши молитву и отклони невољу, неки међу вама исти час Господара свог с другим божанством изједначи и њих обожава. То је непојмљива нискост!"
  16:55,"То што порицатељи верују у лажна божанства навело их је на порицање Божјих благодати које им је указао, а једна од тих благодати јест отклањање невоље у којој се налазе. Зато им се каже да уживају у благодатима у којима се налазе, све док их на задеси Божја казна, овоземаљска и оносветска."
  16:56,"Многобошци својим божанствима, која ништа не знају, не доносе добро нити чувају од зла јер су нежива материја, остављају део хране коју им Бог даје па им се помоћу тога умиљавају. Кунем се, бићете сигурно питани о многобошци, у вези с лажима које износите да су кипови којима се клањате богови, и да им припада удео у вашем иметку."
  16:57,"Многобошци међу Арапима приписују Богу кћери и тврде да су то анђели, а себи приписују синове, којима теже и које воле. Ето тако Богу приписују оно чиме ни сами нису задовољни и што сами не желе. Нека је слављен Бог и веома високо изнад оног што Му приписују! Постоји ли већа неправда од тога?!"
  16:58,"Кад се неком од меканских многобожаца јави да му се родила ћерка, лице му потамни од презира и срце му се испуни тугом и бригом. Али, ипак, Богу приписује ћерке, а сам њима није задовољан."
  16:59,"Након те вести крије се од људи због несреће која му је јављена и двоуми се хоће ли тако презрен да је задржи или ће у земљу да је зарови? Како ружно многобошци просуђују тврдећи да Бог има ћерке, а сами ћеркама нису задовољни!"
  16:60,"Неверници који не верују у Будући свет поседују својства мањкавости, и притом су незналице и у заблуди, и њима као људима су потребна деца, а кад је реч о Свемогућем Богу, Он поседује узвишена својства, савршенство, славу, лепоту, независност, величанственост, силу, непобедивост и несавладивост. Он мудро ствара и прописује."
  16:61,"Кад би Бог кажњавао оне који не верују, искоренио би све што се налази на Земљи. Међутим, Бог, узвишен и слављен нека је Он, даје времена људима до рока унапред одређеног; кад то време наступи, Бог их брзо кажњава, а они не могу ни да одложе тај тренутак нити могу да га убрзају."
  16:62,"Вишебошци, дакле, приписују Богу ћерке, а сами их не желе, и још тврде да их чека леп завршетак на Будућем свету. Уистину, они ће у ватри вечно да горе, остављени и заборављени."
  16:63,"Кунем се Собом, да Сам слао и пре тебе Мухаммеде посланике њиховим народима, па је истим тим народима ђаво улепшавао идолопоклонство и одвраћао их је од обожавања Узвишеног Бога. Ђаво је управљао њима, одводећи их у заблуду и спречавајући их да пођу Правим путем, и постао је њихов лажни заштитник. Због тога их чека болна и жестока патња."
  16:64,"Бог ти је објавио Кур’ан, Веровесниче, да би својим следбеницима објаснио оно око чега се разилазе кад су у питању веровање и прописи, и како би разјаснио истину и успоставио доказ против њих. Бог упућује оног кога жели, а овим Кур’аном указује милост оном ко верује у њега, размишља о њему и примењује га у пракси. У Кур’ану су спас, срећа, упута и милост."
  16:65,"Само је Бог Онај Који спушта воду из облака, па чини да расте зелено растиње из суве неплодне земље. То је доказ Божје моћи за оне који слушају Божје опомене и размишљају о њима, па проводе у праксу оно што се од њих тражи."
  16:66,"Ви, о људи, имате поуку у камилама, кравама, овцама и козама, па размислите о томе како вам Бог даје чисто, бело, слатко млеко из њихових вимена. Премда млеко настаје у стомаку животиње, чисто је и слатко онима који га пију."
  16:67,"Једна од Божјих благодати према вама, о људи, и то је што се користите плодовима палми и винове лозе, па правите опојна пића, која уништавају разум, па су зато забрањена, а добијате од истих плодова и лепу и укусну храну, као нпр. датуле, грожђице, сокове, сирће итд. Ове су благодати очит доказ Божје моћи за људе који размишљају и узимају поуке."
  16:68,"Свезнајући Бог је Тај Који је надахнуо пчелу да прави себи куће у брдима, на дрвећу и у оном што човек изгради, то јест, у кошницама од дасака и томе слично."
  16:69,"Такође је Узвишени Бог надахнуо пчелу да се храни свим лепим плодовима које жели и да одлази и враћа се путевима које јој је Господар одредио. Феномен је да пчела не може да залута у одласку и повратку. Бог даје да излази чист мед из утробе пчеле, који може да буде разних боја. Мед је сладак онима који га једу, лек је за многе болести. У свему томе велики је доказ моћи Мудрог Бога, али само за оне који желе да размисле."
  16:70,"Бог вас је створио без преседана, потом ће сваког да усмрти онда кад наступи његов смртни час. Неки од вас остаре па постану попут детета: не знају оно што су знали, заборављају оно што су памтили, не познају оног кога су познавали. Божје је знање свеобухватно и ништа Му није скривено; моћан је да створи из ничег, да усмрти живог и да га оживи."
  16:71,"Бог неком даје више, а неком мање опскрбе, па су једни богати, а други сиромашни, једни су владари надређени, а други су поданици подређени. Међутим, владари и надређени не дају удела својим поданицима и подређенима у положају, угледу и богатству јер нису задовољни да поданици имају статус попут њих. Па како су онда задовољни да Богу приписују саучеснике међу створењима и сматрају их Богу равним?! То је највећа неправда и негирање Божјих благодати, доброте и милости!"
  16:72,"Бог вам, од вашег рода, ствара жене како бисте с њима живели и уз њих се смирили, да би се људска врста одржала. Затим, од жена вам даје децу, а од деце унучад. Бог вас такође опскрбљује укусним јелима, слатким пићима, воћем, поврћем, месом, да бисте се тиме потпомогли у покорности и послушности Њему. Па зар неверници и након тога обожавају кипове и нису захвални Богу уместо да само Њега обожавају јер то само Он заслужује?! Па зашто Богу нису захвални?!"
  16:73,"Неверници обожавају идоле и кипове који не могу ништа да им подаре, не могу да им спусте кишу са неба, нити да их опскрбе воћем и поврћем из земље. Та њихова божанства ништа не поседују, већ су само немоћна и мртва материја."
  16:74,"Пошто са сигурношћу знате, о људи, да идоли и кумири не могу донети добро нити отклонити зло, не сматрајте их онда сличним и једнаким Богу! Господар зна да је савршен, а то ви не знате, па због вашег незнања и чините многобоштво и тврдите да су ваша божанства слична Господару."
  16:75,"Бог наводи пример помоћу којег објашњава одвратност многобожачког веровања говорећи о немоћном човеку који је у туђем власништву и који ничим не располаже, и слободном човеку који располаже својим иметком како хоће, делећи га тајно и јавно. Јесу ли, дакле, једнаки њих двојица? Исто тако, Бог, Створитељ, Опскрбитељ и Онај Који управља свиме што постоји није једнак нејаким, мањкавим и сиромашним робовима. Па како онда, о неверници, изједначавате створења и Бога, Јединог, Силног?! Само Богу припада сва хвала и слава, али већина људи то не зна и није свесна да је само Племенити Бог достојан обожавања."
  16:76,"Свезнајући нам Бог наводи још један пример ништавности многобоштва говорећи о глувонемом човеку који ништа не може да схвати и, отуда, не користи ни себи ни другима, а усто је на великом терету свом скрбнику – кад му се додели неки задатак, он га не обави и од њега се, напослетку, ништа не може очекивати. Други је човек, наведен у примеру, без мане, користи и себи и другима, сам обавља своје послове и дужности, а поред тога је на Правом путу, исправно верује и лепо се понаша. Хоће ли разуман човек рећи да су ова двојица људи једнаки? Па како онда, о неверници, изједначавате идоле од камена с Богом?! Идол од камена је нежива ствар, не може никакву корист да донесе, нити може било какво зло да отклони."
  16:77,"Бог добро познаје све тајне небеса и Земље, ништа Му није скривено. А Судњи дан догодиће се брзо, попут трептаја ока, или још брже. То је тако, а Бог све може учинити и Он Своју заповест спроводи наредбом: “Буди!” И то буде."
  16:78,"Бог је Онај Који вас, кад се заврши период трудноће, изводи из мајчиних утроба – тад нико од вас ништа не зна, па вам Он даје чула помоћу којих спознајете: слух, вид и срце, да бисте Му били захвални и само Њега обожавали."
  16:79,"Зашто неверници не промисле о птицама, које је Бог надахнуо да, Његовом моћи и вољом, лете небом? Ко их, ако не Бог, држи да не падну на Земљу? У стварању птица, њиховом летењу и задржавању у зраку јасан је доказ Божје моћи за људе који верују у Божју једноћу и размишљају о савршенству Његовог давања."
  16:80,"Само је Бог Онај Који је припремио за вас куће у којима спокојно живите и одмарате се са својим породицама, у месту сталног боравка. А кад је у питању путовање или сељење, даје вам шаторе које правите од крзна и коже, који се лако носе на путовања, а лако се постављају и у месту боравка. Бог чини да од овчије вуне, камилине коже и козије кострети производите простирке и многе корисне ствари: одећу, огртаче, прекриваче, ћебад, шаторе. Све вам је то изузетно корисно у животу."
  16:81,"Бог вам је дао оно помоћу чега се штитите од сунчеве топлоте, као нпр. дрвеће, а у планинама подарио вам је пећине и скровишта где се можете склонити у случају преке потребе. Омогућио вам је да правите одећу од памука и вуне која вас штити од топлоте и хладноће, а од гвожђа правите панцире који штите ваша тела у борби. Као што вас је Свемилосни Бог обдарио многим добрима у погледу ваших тела, исто тако вас је почастио и лепотом вере и упуте, објављујући славни Кур’ан. Добри Бог, хваљен и слављен нека је Он, чини све то како бисте Му били послушни и како би само Њега обожавали и никог Му у обожавању не придруживали."
  16:82,"Веровесниче, ако пак неверници окрену главе од веровања и након што си им донео јасне доказе, не буди тужан због тога, твоја је дужност да доставиш поруку, а Бог ће њих да казни зато што те утерују у лаж. Ти позивај, а Бог је Онај Који указује на Прави пут."
  16:83,"Неверници су свесни колика је благодат то што те је Бог, Посланиче, послао међу њима, па опет негирају и поричу твоје посланство. Већина људи упорно пориче Наше благодати."
  16:84,"И сети се, Посланиче, великог Дана у којем ће Бог довести по једног посланика из сваког народа да посведочи у корист верника, а против неверника. Неверницима неће бити допуштено да траже изговор пред Силним Богом за своја недела и неће да им се подари друга прилика за покајање, касно ће бити за то. Будући свет је, дакле, место у којем ће људи полагати рачун, а није место у којем ће моћи да добра дела да чине."
  16:85,"Кад неверници угледају казну у Паклу и увере се да јој неће умаћи – неће им бити ни умањена ни одгођена, и неће им се дати времена, биће болно и страшно кажњени. У Паклу ће вечно да остану."
  16:86,"Неверници ће сусрести на Судњем дану и оне које су обожавали мимо Бога у виду идола, људи и светаца. И тада ће казати: “Господару наш, ми смо ове обожавали, а не Тебе; они су то тражили и тиме били задовољни!” То ће рећи како би на њих пребацили одговорност. Тада ће Бог омогућити божанствима да утерају у лаж своје обожаваоце, па ће рећи: “О неверници, ви сте били у заблуди обожавајући нас поред Бога Јединог! Бог није имао и нема саучесника!”"
  16:87,"Тад ће неверници показати покорност, понизност и потчињеност Господару светова, Узвишеном, а нестаће лажи које су измишљали на пролазном свету, и тврдња да ће им њихова божанства бити од користи и да ће се заузети за њих."
  16:88,"Оне који не верују у Бога и одвраћају људе од прихватања Ислама Бог ће двоструко казнити; казниће их због неверовања и због одвраћања људи од Правог пута и навраћања на заблуду, у чему је ремећење реда на Земљи."
  16:89,"Сетите се Дана у којем ће Бог довести по једног посланика из сваког народа, да буде сведок у корист оних који су веровали у њега и сведок против оних који су га порицали. Посланик ислама, нека је мир над њим и Божја милост, довешће се да буде сведок против своје заједнице, па ће да посведочи за оне који су га следили, а против оних који су му се супротстављали. Милостиви Бог објавио је посланику Мухаммеду Кур’ан, у којем објашњава веровање, прописе, правила лепог понашања, величину награде у Рају и страхоту казне у Паклу. Посланик позива уз помоћ Кур’ана на Прави пут, самилостан је према онима који искрено верују у Бога, и доноси радосне вести за оне који следе кур’анску упуту – да их чека леп завршетак, велика и вечна награда у Рају."
  16:90,"Бог наређује Својим створењима да буду праведни према Богу, тј. да искључиво Њега обожавају и да Му никог не придружују. И Бог заповеда да се поступа праведно према свим створењима тако што ће се сваком у потпуности дати његово право. Бог нам је опоручио да будемо добри, пре свега према Њему, тако што ћемо Му искрено и доследно бити покорни и Његовог Посланика, нека је мир над њим и Божја милост, следити, али и према другим људима тако што ћемо им бити од користи и помагати им на разне начине. Бог нам наређује и да одржавамо родбинске везе чинећи добро својој родбини. Он забрањује све што је ружно, све што је вером забрањено, неверовање, грешење, чињење неправде. Зналац свих тајни упозорава и опомиње исламским верозаконом, да би људи знали шта је наређено извршавајући обавезе, сустезали се од греха и новотарија у вери, и били богобојазни и покорни."
  16:91,"Испуњавајте све обавезе и заклетве које су између вас и Бога, али и оне између вас и других људи, ако нису у супротности са исламским верозаконом. Нипошто немојте кршити заклетве које сте потврдили позивајући се на узвишено Божје име и Бога као јамца узели за оно што сте обећали. Бојте се Бога, Он добро зна оно што чините и поуздано знајте да ћете одговарати за своја дела!"
  16:92,"Немојте кршити договоре, да не бисте били попут жене која је темељито уплела своју плетеницу па је затим распрела и свој труд поништила. Немојте својим заклетвама, које сте изговорили приликом склапања договора и уговора, варати и обмањивати своје ортаке, па макар они били богати! Бог вас искушава заповедајући вам доследно извршавање уговора. Свезнајући Бог објасниће вам на Судњем дану све оно око чега сте се спорили, кад ће изаћи на видело ко је био на истини, а ко је неистину следио, ко је истину говорио, а ко лагао."
  16:93,"Да Бог жели, све би људе учинио следбеницима једне вере и не бисте се делили и разилазили, већ бисте били покорни верници. Међутим, Господар је хтео да одведе у заблуду она Своја створења која су изабрала заблуду уместо упуте, па им, на темељу Своје правде и мудрости, не дозвољава да крену Правим путем. С друге стране, она створења која су одабрала упуту, надахнуо је, из Своје доброте, да прихвате истину. Он ће све људе питати о њиховим делима на Судњем дану, добрим и лошим."
  16:94,"Немојте својим заклетвама обмањивати и варати оне којима се заклетвом обавезујете, па да вам они поверују, а ви, у ствари, лажете. Будете ли тако поступали, страдаћете након што сте били сигурни и заштићени, као што посрне нога стабилног човека. У том ћете случају бити кажњени још на овом свету, јер одвраћате од Божјег пута, а на Будућем свету чека вас болна патња због варања."
  16:95,"Немојте кршити обавезе и договоре због ситне и бедне користи – а сва су овосветска богатства безвредна. Награда која вас чека код Бога за извршавање обавеза боља је и вреднија од незнатних користи које извлачите поништавајући договоре."
  16:96,"Људи, све што имате на овом свету пролазно је и ништавно, а оно што је код Бога, велика награда и вечно уживање, трајно је и стабилно. Зар онда можете дати предност оном што је пролазно над оним што је вечно? Оне који буду брижни у погледу уговора Ми ћемо наградити бољом наградом него што су својим делима заслужили, па ћемо им дати десетероструку награду или седам стотина пута више, па чак и више од тога."
  16:97,"Ко год буде чинио добра, исправна дела, ради Бога, био мушкарац или жена, и верује у Бога, Његовог Посланика, Божје обећање и претњу – Бог ће му дати да има леп, угодан, срећан и сигуран живот на Земљи, макар имао мало иметка и нимало угледа. А даће им на Судњем дану бољу награду него што су заслужили."
  16:98,"Кад хоћеш, о верниче, да учиш Божју књигу, затражи уточиште код Бога од проклетог ђавола речима: “Тражим Божју заштиту од проклетог ђавола!”"
  16:99,"Бог није дао власт ђаволу над Својим верницима који се ослањају на Њега и који Му се у потпуности покоравају."
  16:100,"Међутим, Бог му је дао власт над онима који огрезли у греху следе ђавола, покоравају му се и поред Бога обожавају друге."
  16:101,"Кад Бог неки пропис дерогира другим прописом – а Створитељ најбоље зна у чему је добробит за људе – неверници кажу: “Ти, Мухаммеде, лажеш на Бога и говориш оно што ти није наређено!” Већина њих не зна да дерогирање садржи огромну мудрост."
  16:102,"Реци им, веровесниче: “Ја вам не говорим да измишљам Кур’ан од себе, већ је он објава од Бога, коју доноси поверљиви анђео Гаврило. У њему не постоји никаква грешка, нити било каква мањкавост. Кур’ан треба да учврсти вернике, упути невернике, донесе радосну вест богобојазним и буде милост доброчинитељима.”"
  16:103,"Свевишњи Бог зна да неверници говоре: “Кур’ан није објава, већ га је Мухаммед научио од неког човека!” Говорећи то, неверници износе лажи и очито противречје: човек којем приписују да поучава Божјег Посланика, нека је мир над њим и Божја милост, Кур’ану не познаје изворни и чисти арапски језик, странац је, а Кур’ан је врхунац речитости и јасноће, на арапском језику је објављен. Па је ли могуће да кур’анске речи изговара особа која неправилно говори арапски језик?!"
  16:104,"Бог неће упутити на Прави пут невернике који поричу Његове доказе, и њих чека болна и жестока казна у Ватри. Ружног ли пребивалишта у безданима Пакла!"
  16:105,"Лажи и беспослице измишљају они који не верују у Бога, Његове доказе и сусрет с Њим. Они лажу кад говоре о Веровеснику, нека је мир над њим и Божја милост, и о Кур’ану. А Божји Посланик је, нека је мир над њим и Божја милост, искрени, истинити посланик који поверљиво доставља посланицу и ништа не скрива."
  16:106,"Лажи измишља и онај који изговори речи неверства а био је муслиман – на овом свету чекају га Божја срџба и проклетство, а на Будућем свету болна казна у Пакленој ватри. Али ипак, опроштено је оном ко под присилом изговори речи неверства, под условом да му срце остане непоколебљиво у Исламу."
  16:107,"Од Ислама се окреће онај који више воли пролазни свет и његове лепоте од Будућег света и награде коју ће Бог, хваљен и слављен нека је Он, дати правовернима у Рају. Бог неће упутити невернике који не желе да верују, него ће их оставити у заблуди."
  16:108,"Узвишени је Бог затворио све прилазе упути неверницима, па светло веровања не може да дође до њих, с обзиром на то да више воле овај свет од Будућег света. Запечатио им је уши, па не чују кур’анске поруке; учинио их је слепим, па не виде јасне доказе који упућују на Божју једноћу. Они се немарно односе према оном што им може вечну срећу осигурати. Они су немарни према казни којом им Бог прети."
  16:109,"Уистину су неверници прави страдалници јер ће вечно боравити у Ватри, а како да и не буду страдалници кад су изабрали пут заблуде, отуђивши се од Праве стазе, помоћу које би стигли до Раја."
  16:110,"Твој ће се Господар, Посланиче, смиловати и опростити потлаченим верницима које су неверници кажњавали у Меки па су били принуђени да изговоре речи неверства, али срца су им остала чврста у Исламу. Чим су били у могућности да побегну за Медину, то су учинили па су се потом борили уз Божјег Посланика, нека је мир над њим и Божја милост, како би истина победила. Они су били изузетно стрпљиви у чињењу добрих дела и сустезању од лоших поступака. Стога им је Бог опростио све претходне грехе и указао им је велику милост упутивши их на покајање, претходно их не казнивши."
  16:111,"Спомени Посланиче Судњи дан, у којем ће свака особа доћи и препирати се у своју корист, тражећи оправдање за неке грехе, а негирајући нека зла дела која је починила. Тог Дана ће свако бити награђен или кажњен сходно оном што је припремио; доброчинитељи ће бити награђени, а злотвори кажњени. Бог ником неће неправду да нанесе, па ничија добра дела неће умањити, нити ће нечије грехе умногостручити."
  16:112,"Бог наводи као пример град Меку који је био сигуран од непријатеља, Он га је заштитио, а његовим је становницима опскрба долазила у обиљу и са свих страна. Пошто су међутим занегирали Божје благодати, постали су многобошци и свог посланика су у лаж утерали, Господар их је искушао сиромаштвом, глађу, страхом, смутњом и патњом јер нису веровали."
  16:113,"Племенити Бог послао је Божјег Посланика, нека је мир над њим и Божја милост, меканским неверницима, који су били свесни његове искрености, и поверења, и порекла, па су и поред тога одбили оно што им је понудио и нису га следили него су веровали у многобоштво. Бог их је због тога искушао потешкоћама и несрећама у виду глади, страха, страдања, заробљавања, срамоте и понижења."
  16:114,"Једите, о људи, укусну допуштену храну којом вас је милостиви Бог почастио, а клоните се оног што је забрањено и одвратно! Будите захвални Господару светова покоравајући Му се, ако једино Њега обожавате."
  16:115,"Бог вам је забранио да једете месо оних животиња које су умрле, а нису заклане, и крв која истекне приликом клања животиње, свињско месо, оно што је заклано у нечије друго, а не у Божје име, као нпр. ради идола, кипова, гатара и врачара. Ипак, ако се човек боји да ће умрети од глади не поједе ли нешто од споменутог меса, то му тад постаје допуштено, под условом да је у прекој потреби и да узме само онолико колико ће га одржати у животу. Нека зна да ће Бог да му се смилује и да му опрости."
  16:116,"Не говорите, о неверници, измишљајући лажи: “Ово је Бог дозволио, а ово забранио!” Приписујући Богу саучесника, о којем ништа није објавио. Они који приписују Богу оно што Он није рекао неће постићи добро ни на овом свету ни на Будућем, нити ће избећи казну у Паклу."
  16:117,"Њихово је уживање на овом свету безазлено и краткотрајно, а на оном их свету чека болна патња у страшној Пакленој ватри."
  16:118,"Бог је јеврејима забранио оно о чему је још пре известио Свог миљеника, Посланика, нека је мир над њим и Божја милост. Забранио им је птице које имају канџе, лој, осим оног с леђа или с црева или оног помешаног с костима… Бог им тиме није учинио неправду, већ су они развратно живели и непријатељство су показивали, па су заслужили да их Господар светова казни забрањујући им споменута јела."
  16:119,"Твој је Господар, Посланиче, опростио онима који су згрешили не знајући за последице које грешење изазива, а који су се затим покајали и постали бољи верници чинећи бројна добра дела. Бог им је опростио, након што су се покајали и поправили, па им је указао Своју милост и примио је њихова добра дела."
  16:120,"Аврам, Божји пријатељ, био је предводник у добру и пример моралног живота, покоран и скрушен је био пред својим Господаром. Био је уверен у Божју једноћу, и никад није обожавао друго божанство поред Бога јединог."
  16:121,"Аврам је био истински захвалан Узвишеном Богу на неизмерним благодатима којима га је почастио. Узвишени Бог почастио је Аврама посланством и упутио га на Прави пут."
  16:122,"Подарио му је Свемилосни Бог вођство, леп спомен, знање и мудрост на овом свету, а на Будућем свету чекају га узвишени ступњеви у друштву добрих и одабраних верника."
  16:123,"Касније је Бог објавио Посланику, нека је мир над њим и Божја милост, и наредио му да устрајно и одано следи веру Ислам, као што је то чинио посланик Аврам, истински монотеиста који није никад веровао у многобоштво у ма којем облику."
  16:124,"Бог, хваљен и слављен нека је Он, прописао је јеврејима светковање суботе кроз неке обреде, јер су се разишли са својим послаником у погледу тога. За разлику од Јевреја, Божји Посланик, нека је мир над њим и Божја милост, његовој заједници одредио је петак као посебан дан. Бог ће на Судњем дану пресудити између оних који су се разишли око истине, па ће да награди покорне, а казниће непокорне, по правди."
  16:125,"Веровесниче, ти и твоји следбеници позивајте у веру Ислам, њене прописе и узвишен морал, најлепшим и најблажим методама. Говор мисионара треба да буде умиљат, благ и нежан, а никако груб, суров или одбојан. Мисионар мора да олакшава, а не да отежава; и да обвесељава, а не да плаши. Муслиман подстиче на добро, упозорава на зло, благо саветује, мудро расправља. Господар добро познаје оног који скрене с Његовог пута, али и оног који хода стазама спашених. И немој, Посланиче, изгарати од туге за онима који не желе да верују."
  16:126,"Уколико желите да се осветите оном ко вам је учинио неправду, учините му оно што је и он вама учинио, а ако се стрпите и опростите, то вам је боље – победићете на овом свету и бићете награђени на Будућем."
  16:127,"Стрпи се, Посланиче милости, на искушењима и проблемима с којима се сусрећеш, а то ћеш успети само уз Божју помоћ. Бог ће да те надахне стрпљивошћу, пружиће ти помоћ, подршку и даће ти олакшање. Не буди тужан због оних који ти се супротстављају и неће да те следе, не бој се њихових сплетки и не буди забринут, ти ћеш сигурно победити, а они ће бити губитници."
  16:128,"Узвишени Бог помаже оном ко Га се боји извршавајући наредбе и сустежући се од забрана. Бог таквог чува, штити и брине се о њему."
  17:1,"Бог је узвишен, величанствен и свемогућ, Он има лепа имена и савршена својства, нема истинског божанства које заслужује да се обожава осим Бога Јединог. Бог је пренео Свог слугу, веровесника Мухаммеда, нека је мир над њим и Божја милост, из Храма часног који се налази у Меки у Храм далеки који се налази у Јерусалиму, у једном делу ноћи, телом и душом, у будном стању. Околина Храма далеког благословљена је овосветским добрима, различитим плодовима, житарицама, воћем, и он је био станиште многих веровесника. Бог је Посланика, нека је мир над њим и Божја милост, пренео из Меке у Јерусалим како би му показао чуда Своје моћи и очите доказе који упућују на Његову једноћу. Узвишени Бог чује молбе Својих створења и види шта раде, ништа Му није скривено нити недокучиво."
  17:2,"Као што је почастио веровесника, нека је мир над њим и Божја милост, преневши га из Меке у Кудс, Бог је почастио Мојсија објавивши му Тору, јасну, савршену упуту синовима Израиљевим; забранио им је многобоштво, позвао их у обожавање искључиво Бога и ослањање само на Њега, а не на идоле и кипове."
  17:3,"“О потомци оних које је Бог избавио од свеопштег потопа и сачувао на лађи заједно с Нојем”, обраћа им се Бог, Узвишени, “искрено се покоравајте свом Господару и никог Му не сматрајте равним! Будите захвални на Божјим благодатима, као што је Ној био захвалан!” Ној је био познат као изузетно побожан и захвалан верник; Захвалност је један од најузвишенијих ступњева обожавања Бога Узвишеног."
  17:4,"Бог је објавио јеврејима у Тори да је већ одређено да ће они два пута чинити неред у Кудсу, убијајући веровеснике, пролевајући крв и чинећи насиље и неправду."
  17:5,"Пошто јевреји изазову први неред на Земљи, Бог ће дати власт над њима једној изузетно моћној, бројној и веома припремљеној војсци која ће их победити, заробљавати, убијати и прогонити. Ова ће војска харати јеврејским насељима уништавајући све до чега дође. Ово истинито обећање остварило се, због непослушности јевреја."
  17:6,"Потом ће Бог да помогне јеврејима и учиниће их бројнијим од непријатеља те ће их благословити због њиховог доброчинства, покајања и повратка Свезнајућем Богу."
  17:7,"Будете ли добри и честити, о синови Израиљеви, покоравајући се Господару, лепо се односећи према Божјим створењима и бојећи се Бога у погледу речи и дела, то ће вам се доброчинство вратити и бићете награђени. Богу нисте потребни ни ви, ни ваша дела, поуздано знајте. А будете ли чинили грехе, чека вас казна и понижење. Кад почините неред, о јевреји, други пут, Силни ће вас Бог препустити многобројном страшном непријатељу који ће вас убијати, понижавати, срамотити и побеђивати, па ћете бити сиромашни и бедни. Ваш ће непријатељ упасти у Јерусалим и потпуно ће га срушити, као и први пут."
  17:8,"Можда ће вам се ваш Господар, Узвишени Бог, о синови Израиљеви, смиловати ако Му се вратите и покајете за неред и неправду коју сте учинили, уколико лоша дела добрим замените. Али, вратите ли се грешењу, наношењу неправде људима и чињењу нереда по Земљи, Бог ће вас поново казнити и понизити. Што се тиче оног света, Бог је припремио ватру као затвор неверницима, из које никад неће изаћи."
  17:9,"Овај Кур’ан, који је Бог објавио Посланику, нека је мир над њим и Божја милост, Свом миљенику, садржи радост, срећу, победу и спас за оног који верује у њега и руководи се његовим упутама. Кур’ан упућује вернике на све што је добро и исправно, а забрањује им свако зло и одвраћа од заблуде. Он је радосна вест онима који верују и чине добра дела, јер им је Милостиви Бог припремио велику награду у Рају."
  17:10,"Онима који поричу Судњи дан и оживљење након смрти, Бог је припремио болну и страшну казну у ватри, складно њиховим злоделима."
  17:11,"Човек некад, у љутњи или срџби, куне себе, своју децу или иметак, па Бог, из Своје милости, не пожури да му се одазове на ту његову клетву. А Бог се одазива човеку који Га моли за оно што је добро, а све то из Своје доброте и милости. Човек је по природи склон журби и брзим одлукама, а ретко размишља о последицама својих дела."
  17:12,"Створили смо ноћ и дан учинивши их знаковима Божје једноће и моћи. Поука је у њиховом константном мењању дужине и температуре, у томе што смо ноћ учинили тамном, да би се људи одмарали, а дан светлим, да би у њему привређивали, и учинили смо да се стално смењују па да помоћу тога рачунате време: сате, дане, месеце, године. Све смо потанко објаснили, како би се раздвојило између ствари и како би било јасно ко говори истину, а ко неистину."
  17:13,"Сва човекова дела су сачувана и забележена. Њему припада искључиво оно што сам учини, било добро или зло, и Бог га неће казнити због туђих греха, нити ће друге људе казнити због његових преступа. Бог ће сваком човеку показати књигу његових дела, добрих и лоших, на Судњем дану, и он ће је лично читати."
  17:14,"Рећи ће се човеку: “Читај књигу својих добрих и лоших дела која си починио на пролазном свету!” И он ће читати, па макар да је на пролазном свету неук био. Биће сваком човеку довољно бриге што ће тог Дана имати увид у сва своја дела."
  17:15,"Ко буде на Правом путу следећи истину, награду за то добиће лично он, а ко окрене главу и крене путем заблуде, сам ће одговарати за своје поступке. Нико неће одговарати нити ће бити кажњен за туђе грехе, осим ако буде узрок нечије заблуде. Бог човека не кажњава док му не укаже и објасни Прави пут шаљући посланике и објављујући књиге."
  17:16,"Кад Бог одлучи да уништи неки град, због греха његових становника, нареди богаташима и првацима међу њима да Му буду покорни; ако они буду непокорни, остали се људи угледају на њих и одају се грешењу, тек тад Свевишњи Бог уништи читав тај град и казни његове становнике."
  17:17,"Бог је већ искоренио многе неверничке народе који су живели након посланика Ноје. А довољно је то што је Бог обавештен о добрим и лошим делима Својих створења, и сваком ће дати оно што је заслужио."
  17:18,"Оном ко чини добра дела зарад пролазних уживања и ништавних украса овог света, притом не мислећи о Будућем животу и не припремајући се за полагање рачуна, Бог ће дати оно што Он хоће, што му је већ одређено као опскрба, а затим ће бити бачен у Ватру јер је изабрао пролазни живот, понижен, презрен и далеко од Божје милости."
  17:19,"Међутим, човек који чини добра дела како би заслужио награду коју је Бог припремио у Рају и труди се у погледу Будућег света, руководећи се Кур’аном и Посланиковом, мир над њим, праксом, може очекивати награду. Бог ће да прихвати његово залагање и труд, и обилно ће да га награди."
  17:20,"Свим људима, и верницима и неверницима, Бог даје опскрбу: Својим добрим верницима даје дозвољену и лепу опскрбу која им олакшава чињење добрих дела, а такође неверницима и грешницима даје на овом свету разноразна добра и благодати у којима уживају."
  17:21,"Размисли о томе како Бог неким људима даје више богатства него другима, неке учини богатима, а друге сиромашнима! Давање предности на Будућем свету биће веће и боље, па ће најбољи верници имати величанствену награду, најбоље и најчасније место; зато нека се верници док су живи међусобно надмећу у томе ко ће постићи већу награду."
  17:22,"Не сматрај, о човече, никог равним Узвишеном Богу, ни идоле, ни кипове, ни свеце, јер ће се за то кајати и бићеш понижен, осрамоћен и презрен! Тад ти нико неће помоћи."
  17:23,"Бог је наредио човеку да само Њега обожава и да Му никог у божанству не придружује, и да својим родитељима чини што више добра, посебно кад остаре. Човек никад не сме да одустане од доброчинства и лепог односа према родитељима, нити себи сме да допусти да им каже нешто ружно, макар то и незнатно било. Родитељи морају да се слушају, поштују, уважавају, према њима мора да се буде благ, нежан и милостив."
  17:24,"Буди, човече, послушан и покоран својим родитељима, укажи им милост и развесели их, моли Бога да им се смилује, док су живи, и након што умру."
  17:25,"Бог зна све ваше намере и тајне, па ако ваш циљ, о људи, буде да заслужите Божје задовољство и близину, а уз то, будете искрено чинили добра дела и будете чинили добро родитељима – Он ће опростити грехе оном ко се нада Његовом опросту. Бог ће опростити оном ко се покаје због мањкавости у послушности Богу и чињењу доброчинства родитељима."
  17:26,"Дај рођацима њихово право: посећуј их, чини им доброчинство, угости их и стрпи се ако те узнемирују. Дај и сиромасима део оног чиме те је Бог почастио, а што је њима неопходно за достојан живот. Такође, срдачно угости и почасти оног којег је пут одвојио од породице и куће. А кад удељујеш иметак, чини то искључиво Бога ради, не троши у сврхе у које се не треба трошити и немој расипати већ се држи умерености приликом удељивања."
  17:27,"Они који деле своје иметке у забрањене сврхе или дају више него што могу поднети слични су ђаволима, у грешењу, неправди и насиљу. А ђаво по својој природи пориче Божје благодати и заборавља доброчинство."
  17:28,"Ако неко од тебе затражи а ти немаш ништа да му даш, и сам очекујући да те Бог опскрби иметком, онда му барем кажи нешто лепо и племенито. Можеш да замолиш Бога да му да оно што је му потребно или му можеш рећи да ћеш му помоћи кад то будеш могао."
  17:29,"Немој стиснути своју руку и не буди шкрт, али немој ни претеривати у удељивању! Људи ће ти приговорити ако будеш шкртица; будеш ли расипник, нестаће твој иметак, па нећеш имати шта да уделиш."
  17:30,"Узвишени Бог обилно даје опскрбу неким људима, док другима да врло мало, сходно Свом савршеном знању и мудрости. Бог добро познаје тајне и Он најбоље зна за кога је добро да буде богат, а за кога је боље да буде сиромашан."
  17:31,"Ако сте уверени да једино Бог даје опскрбу, онда не убијајте своју децу бојећи се сиромаштва. Не тражи се од вас да их храните – то чини искључиво Бог, Господар светова, Који опскрбљује и децу и родитеље. Убијање деце велики је злочин и страшан грех!"
  17:32,"Нипошто се не приближујте оном што води блуду, јер постоји велика могућност да га почините! Блуд је најгори порок. Последица блуда је да се не зна ко је коме родитељ и рођак, и тај грех води Божјој казни."
  17:33,"Не убијајте верника нити оног чији је живот заштићен, осим ако за то постоји оправдан разлог, по правди Божјој. У случају сваког другог убиства, Бог је дао право наследницима убијеног, или владару да, у виду одмазде, погуби убицу, или да тражи крварину од њега. А нико нема право да прелази границу у одмазди. Бог ће помоћи породици убијеног."
  17:34,"Није вам допуштено располагати иметком сирочета, осим ако је у томе корист за сироче, па да се његов иметак инвестира и увећа, а никако да се упропасти или излаже ризику. Кад сироче достигне пунолетност, тад му уручите његов иметак и нисте више одговорни за њега. Такође сте обавезни да извршавате сваку обавезу коју сте преузели на себе, јер ће Бог питати човека за све обавезе. Ако човек испуни обавезе, Бог ће га наградити, а ако буде лагао и варао, казниће га."
  17:35,"Употпуните меру кад мерите на литру и никад је не умањујте, а кад вагате на кантару, будите праведни и доследни. То вам је боље на оба света, и то има лепе последице, за разлику од кривог мерења и варања."
  17:36,"Немој се поводити за оним што не знаш и у шта ниси сигуран, већ све проверавај како би отклонио сваку сумњу! Човек ће одговарати пред Богом за слух, вид и разум, па буде ли их користио у добро, биће награђен, а у противном ће бити кажњен."
  17:37,"Не ходај, човече, надмено и охоло по Земљи, јер си беспомоћно створење и својим ходом не можеш пробити земљу, нити својим можеш досегнути растом планине. Човече, ти си мален, ситан и незнатан, и на Земљи пролазан. Чему се онда охолиш?"
  17:38,"Сва ружна дела, споменута у претходним одломцима, Богу су мрска и није задовољан њиховим чињењем, па их је зато и забранио."
  17:39,"Оно што ти Бог објашњава, веровесниче – корисни прописи, лепо и узорно понашање, је Божја објава. Не обожавај никог поред Бога или ћеш бити бачен у Пакао, сам себе корећи, а и људи ће те корити, и бићеш лишен Божје милости и сваког добра."
  17:40,"Зар је вас, о неверници, Једини и Силни Бог обдарио синовима, а Себи узео анђеле да Му буду кћери?! Ове ваше речи представљају велику безобзирност, ружноћу и големо неверство, с обзиром на то да приписујете Богу нешто што Му не приличи."
  17:41,"Бог објашњава прописе и наводи казивања и примере у Кур’ану како би се људи окористили и извукли поуку. Нажалост, то само повећава непослушност и заблуду код неверника и насилника, тим више јер су одступили од урођене вере."
  17:42,"Реци безбожницима, Посланиче Ислама: “Кад би постојали други богови поред Бога, они би сви, уистину, тражили начин да надвладају Бога, Господара престола величанственог, и настојали би да завладају Његовим царством.”"
  17:43,"Бог је врло високо изнад оног што Му неверници приписују."
  17:44,"Бога величају седам небеса, и Земља, и створења која су на њима, хвале Га, поштују, уважавају и славе онако како Њему приличи; Њему припада слава и захвала на почетку и на крају. Али то ви, о људи, не разумете, јер Бога свако слави на свом језику и на свој начин. Бог је благ и не жури да казни грешнике, већ им даје времена, и много прашта онима који се искрено покају и затраже опрост."
  17:45,"Божји Посланиче, кад учиш Кур’ан, који садржи опомене и упозорања, и неверници те слушају, Бог постави невидљив застор који их онемогућује у разумевању кур’анских одломака, јер они не верују у Будући свет. То им је казна од Силног Бога зато што су отуђени од вере."
  17:46,"Бог је ставио прекриваче на срца неверника како не би схватили значења Кур’ана, те их је учинио глувим и они га не чују. Кад споменеш Бога у Кур’ану, Посланиче милости, а не споменеш њихова божанства, многобожци беже од тебе не желећи да признају да је Аллах једини Бог и не желећи да Му искрено веру исповедају."
  17:47,"Посланиче, Ми знамо како главешине многобошци слушају твоје учење Кур’ана. Они су злонамерни јер те не слушају да би прихватили истину нити да би се окористили. Бог је добро обавештен о њиховим сашаптавањима кад, између осталог, говоре: “Човек којег следите опчињен је и није паметан!”"
  17:48,"Размисли и закључи да је чудно то што вишебошци лажу да је Посланик, нека је мир над њим и Божја милост, опчињен, да је песник, врачар или лудак! Многобошци су у заблуди, далеко од истине."
  17:49,"Негирајући оживљење после смрти, неверници се позивају на следећу сумњу: “Како ћемо бити оживљени након што постанемо смрвљене, труле кости?! То је, заиста, немогуће!”"
  17:50,"Реци Посланиче многобошцима: “Да, и да сте чврсти и тврди као камен или гвожђе!”"
  17:51,"И додај: “Или, ако сте у стању, претворите се у створења која су већа и јача од вас. Господар, Који вас је први пут створио, оживео би вас.” Пошто им докажеш да је Бог моћан да их оживи након смрти, они ће ти, поричући, казати: “А ко је тај ко ће нас вратити у живот након што умремо?!” Одмах им одговори: “У живот ће вас после смрти вратити Онај Који вас је први пут из ничег створио!” Они ће се тад ругати и затресће својим главама, не верујући и сматрајући немогућим Судњи дан, и казати: “Кад ће бити то оживљење?!” Реци им: “Сигурно је да ће се догодити, и то убрзо; све што ће се догодити је близу!”"
  17:52,"На Дан кад вас Бог позове да устанете из својих гробова, ви ћете Му се одазвати славећи Га и хвалећи. На Судњем дану ће бити тако страшан призор да ћете помислити како сте на пролазном свету живели врло мало времена."
  17:53,"Реци, Веровесниче, Мојим богобојазним слугама да кад разговорају и дискутују с другим људима, говоре лепо, благо и умиљато, а не грубо и сурово, јер се ђаво труди да међу верницима унесе непријатељство и мржњу. Наиме, ружан говор буди непријатељство и може имати ружне последице на оба света. Ђаво је човеку непријатељ и не жели му добро и успех, нити жели да верници буду јединствени и сложни као браћа. Због тога се треба чувати ђавола."
  17:54,"Бог зна шта јавно и тајно чините: ако буде желео, смиловаће вам се упутиће вас на Прави пут, а ако буде желео, одвешће вас у заблуду и казниће вас. Ми те нисмо послали, Божји Посланиче, да бдијеш над људима и да их присилиш да верују и да им пребројаваш дела, већ је твоја мисија да им доставиш посланицу од Бога."
  17:55,"Твој Господар, веровесниче, зна све што је на небесима и на Земљи, ништа Му није скривено. Он зна свачије стање и свачије заслуге. Бог је одликовао једне веровеснике над другим, с обзиром на то да је некима објавио књиге, дао им много знања, разумевање и мудрост, односно много следбеника или наднаравних дела. Што се тиче посланика Давида, Њему је Господар објавио Зебур (Псалме), књигу коју је Давид стално читао."
  17:56,"Посланиче реци неверницима: “Ова ваша божанства, која молите кад сте у невољи и потреби, не могу отклонити од вас несрећу и тешкоћу! Такође, то не могу приуштити ни ником другом, јер су немоћна. Не може бити божанство онај ко је немоћан.”"
  17:57,"Они којима се многобошци моле да им отклоне проблеме а које обожавају међу веровесницима, анђелима и свецима, и сами се труде у добрим делима и у томе ко ће се више приближити Богу, очекујући Његов опрост и милост и страхујући од казне и освете. А обавеза је бојати се Божје казне и никад се не сматрати сигурним од ње."
  17:58,"Не постоји ниједно насеље чији становници нису веровали у Бога и Његове посланике, а да га Бог неће уништити и разорити пре наступања Судњег дана, или ће их казнити проблемима, несрећама, болестима, сиромаштвом. Бог је тако одредио и записао у Књизи помно чуваној."
  17:59,"Бог не шаље чуда као нпр. враћање умрлих у живот која траже неверници, а која указују на то да Посланик Мухаммед, нека је мир над њим и Божја милост, говори истину, само због тога што су претходни народи порицали чуда која су њима долазила, па их је Господар светова уништио. Семуду, Салаховом народу, Бог Узвишени, дао је камилу која је настала из стене, очит доказ и чудо, али су они то порекли те их је Бог искоренио. Племенити Бог је слао веровеснике, давао им је чуда и очите доказе да застраши Своја створења, не би ли се покајали и вратили исправном путу."
  17:60,"И сети се, Посланиче, дана у којем ти је Господар објавио да Он Својим знањем и моћи обухата све људе! Чуда која су ти показана на Исрау тј. ноћном путовању само су искушења за људе; она су показала ко је искрени верник, а ко је лажов. Такође, уклето дрво Зеккум, споменуто у Кур’ану, опомена је људима. Једини и Свемоћни Бог застрашује невернике различитим врстама казни и знацима чуда, па и поред тога, они су још већи неверници и грешници."
  17:61,"И сети се кад је Бог наредио анђелима да се поклоне Адаму, из поштовања и уважавања, па су Га послушали и поклонили се, изузев Сотоне који није био анђео, и који није послушао, већ се узохолио и одбио Божју заповест и пркосећи рекао: “Како да се поклоним Адаму, беспомоћном човеку створеном од земље?! Ја сам бољи од њега!”"
  17:62,"Тад охоли бунтовни ђаво рече: “Можеш ли да ме оставиш у животу до Судњег дана како бих завладао потомством овог беспомоћног створења које си одликовао нада мном? Одводићу их у заблуду и потицаћу их на смутње, и одвратићу их од Божјег пута. А то нећу моћи успети једино са онима који искрено верују и раде добра дела.”"
  17:63,"Претећи проклетом Сотони и његовим следбеницима до Судњег дана, Бог је одговорио: “Иди и чини шта ти је воља – тебе и Адамове потомке који те послушају чека тешка казна и несносна патња у Паклу!”"
  17:64,"“И помоћу грешења обмањуј кога год можеш од људи и џинна, и сакупи против њих сву своју војску и послушнике међу џиннима и људима, и имај удео у њиховим имецима тако што ћеш их подстицати на стицање харам-недозвољеног иметка, и у њиховој деци тако што ћеш их наводити на то да негирају очинство, и на грешење, блуд и разврат, и тако што ћеш их наводити да деци дају имена која их подстичу на неверство. Својим следбеницима и поклоницима дај лажна обећања и пусте наде... А све што им ђаво обећава су само лажна обећања и превара."
  17:65,"Ђаво не може да заведе Божје истинске и искрене вернике који Му се покоравају и следе Његове посланике, јер је Бог Заштитник Који чува, штити, брине се о њима и подржава их."
  17:66,"Ваш Господар, о људи, је Онај Који вас је почастио и олакшао вам да пловите морима како бисте међусобно трговали, путовали и стицали опскрбу. То је оличење Божје милости према вама."
  17:67,"О људи, кад се нађете у невољи на мору и смрт вас сколи са свих страна, тад заборавите друга божанства која сте обожавали, на уму вам је Бог, Један Једини, Њега молите да вас спаси и сачува. Пошто вас Он искрца на копно, живе и здраве, ви се опет окрећете од веровања и обожавања Бога јединог, и враћате се многобоштву, неверству и грешењу. Човек у великој мери негира Божје благодати."
  17:68,"Јесте ли сигурни да Бог неће уздрмати Земљу под вашим ногама, па да пропаднете у њу?! Или, јесте ли сигурни да Свемогући Бог неће излити кишу камења на вас, која би вас раскомадала?! Ви тада не бисте нашли никог да вас спаси и заштити од Његове казне."
  17:69,"О људи, имате ли какву гаранцију да вас Силни Бог неће вратити на море па на вас послати страшни ветар који ће поломити ваше чамце и потопити ваше лађе, јер сте незахвални Богу? Након што страдате, Богу нећете моћи ништа да приговорите нити да се жалите."
  17:70,"Свезнајући Бог је одликовао људе над осталим створењима, почев од стварања Адама када је затражио да му се сви анђели и Сотона поклоне из поштовања. Бог је, такође, људима потчинио све што постоји на Земљи: животиње на копну, лађе на мору, како би се пребацивали с места на место. Такође их је почастио разним врстама хране, пића и одеће. Човек је најчасније створење на Земљи, и дужност му је да буде захвалан на Божјем давању."
  17:71,"И сети се Судњег дана, у којем ће Бог сакупити све људе, прве и последње, па ће свака скупина бити позвана, са својим вођом којег су следили. Што се тиче добрих људи, њима ће Господар дати књигу њихових добрих дела у десну руку, и они ће је читати радосни и весели. Награда за њихова добра дела неће им бити умањена ни колико један трун."
  17:72,"Ко на овом свету буде слеп у односу на доказе и знакове Божје једноће и моћи, и не буде веровао у Божје речи које су објављене Божјем Посланику, нека је мир над њим и Божја милост – на Судњем дану неће бити у стању да пронађе пут до Раја, управо зато што је на Земљи био далеко од Правог пута. И биће кажњен како је заслужио."
  17:73,"Неверници су настојали да те Посланиче одврате од славног Кур’ана, књиге која ти се објављује, како би ти измислио на Бога оно што Он није објавио. Да си их послушао учинивши оно што су тражили, тада би те прихватили као искреног и драгог пријатеља."
  17:74,"Да те Бог није учврстио на истини, Веровесниче, и спасио те од заблуде, ти би се готово приклонио њиховим речима и одустао би од неких ствари, а све из жеље да ти се одазову и крену Правим путем."
  17:75,"Да си се и мало прилагодио и приклонио неверницима, Бог би дао да искусиш двоструку казну на пролазном свету и на Будућем. Посланиче Ислама, тад не би никог нашао да те спаси и поштеди од Божје казне!"
  17:76,"Покушавали су неверници, Божји Посланиче, да те сталним узнемиравањем протерају из Меке; да су то учинили, ни они се у њој не би дуго задржали."
  17:77,"Тако је Бог уништавао народе који би протерали свог веровесника. То је Божји закон и он се не мења променом времена и места."
  17:78,"Прописно обављај молитву од тренутка кад сунце крене с половине неба па до ноћне тмине, тј. подневску, после подневску, предвечерњу и вечерњу молитву, а обављај и јутарњу молитву учећи у њему Кур’ан дуже. Анђели присуствују учењу Кур’ана на јутарњој молитви."
  17:79,"Посланиче, након што мало одспаваш, устани и проведи део ноћи у молитви и учењу Кур’ана, како би учинио што више добрих дела и, одатле, добио више ступњеве код Бога. Бог ће те учинити, веровесниче, заговорником људи на Судњем дану, па ће им олакшати патњу доношењем пресуде; а ти ћеш добити место које заслужује похвалу претходних и последњих генерација."
  17:80,"Реци Посланиче, молећи свог Господара: “Господару мој, подстакни ме на оно што је исправно и добро за мене, на лепо понашање, истину и Прави пут. А поштеди ме свега оног у чему је зло за мене, било да се ради о месту, речима или делима, и подари ми чврсте доказе против мојих непријатеља!”"
  17:81,"Божји Посланиче, кажи неверницима: “Дошао је Ислам, а нестало је идолопоклонства! Нестало је ваших одвратних и подлих лажи о Богу које је истина победила, јер је истина чврста, постојана, потпомогнута и увек побеђује!”"
  17:82,"Милостиви Бог објављује Кур’ан у којем је лек за свако болесно срце које болује од сумње, неверовања, лицемерства, као и од страсти и порока; Кур’ан је лек и за све друге болести. Њиме се најлакше заслужи Божја милост, постиже исправно веровање, мудрост и разумевање вере. Кад су у питању неверници, њима Кур’ан само повећава неверовање и заблуду, јер поричу и негирају истину од Бога."
  17:83,"Кад Племенити Бог подари човеку неку благодат као што је здравље и иметак, он се окрене од захвалности и покорности Богу, удаљавајући се охоло. С друге стране, уколико га задеси невоља, у виду сиромаштва или болести, изгуби наду у Божју милост, богатство и здравље."
  17:84,"Кажи људима, Посланиче милости: “Свако од вас ради оно што одговара његовом стању и што му је одређено. Бог савршено зна ко је на Правом путу.”"
  17:85,"Веровесниче, неверници из реда следбеника Књиге питају те о суштини душе. Обавести их да је суштина душе знана само Богу, а људима је дато веома мало знања у односу на оно што Бог зна."
  17:86,"Да Бог хоће, Он би повукао Кур’ан из твог срца, Посланиче, јер Бог све може, и у том случају не би нашао никог ко би ти помогао да не заборавиш Кур’ан, нити би те ико поново Кур’ану поучио."
  17:87,"Међутим, теби се Бог смиловао, Веровесниче, па је похранио Своју књигу у твојим прсима. Божја доброта према теби је, уистину, велика: почастио те веровесништвом и Кур’аном, учинио је да будеш последњи посланик."
  17:88,"Реци, Посланиче: “Кад би се сакупили сви људи и духови, и кад би покушали да се супроставе Кур’ану доносећи књигу која би по речитости и прецизности у изражавању била слична Кур’ану, они то, заиста, не би успели. Па чак и кад би једни другима у томе помагали, опет би били беспомоћни пред лепотом и савршенством Божјег говора.”"
  17:89,"Узвишени Бог наводи многе примере, поуке и савете у Својој књизи, како би се људи окористили и прихватили кур’анске упуте. Али ипак, већина људи пориче и негира истину те устрајава у заблуди."
  17:90,"Казали су: “Нећемо ти веровати, Мухаммеде, нити ћемо следити оно што си донео све док не учиниш да потече извор питке воде у долини Меке!”"
  17:91,"“Или нам покажи врт у којем има различитог дрвећа и плодова, а кроз који протичу широке реке!”, рекли су такође."
  17:92,"И тражили су да Посланик обори на њих део неба, као што то тврди да може да се деси, или пак да им доведе Бога и анђеле како би их видели својим очима!”"
  17:93,"И рекли су: “Или док не будеш имао кућу од злата, или док се степеницама не попнеш на небо. Чак кад би се и попео на небо, не бисмо ти веровали ако нам, такође, не би донео Књигу од Бога у којој пише да си ти Божји посланик!” На ово им је Посланик Мухаммед, чудећи се њиховом негирању, порицању, охолости и тврдоглавости, само казао: “Слава припада мом Господару! Ја сам само Божја слуга којем је Он наредио да достави посланицу, и не могу сам од себе донети никаква чуда! Моја је дужност да доставим истину и да је објасним!”"
  17:94,"Неверници неће да поверују у Свемогућег Бога Јединог, и неће да следе веровесника одабраног, који им је донео Кур’ан од Бога, зато што из охолости не могу да прихвате да им је као Божји посланик послат човек, а не анђео."
  17:95,"Кажи им Веровесниче: “Кад би анђели боравили на Земљи и кад би се кретали смирено, Бог би им послао као посланика анђела, једног од њих, који најбоље познаје њихове прилике. Али, с обзиром на то да на Земљи живе људи, њима је најкорисније да им Бог пошаље човека као посланика који познаје њихове потребе и начин живота, да би могли да разумеју његов говор и упуства, како би га следили у покорности Богу."
  17:96,"Реци неверницима, Божји Посланиче: “Бог је довољан као сведок да сам доставио Објаву. Он савршено добро зна шта Његова створења раде, ништа Му није скривено, зна све њихове тајне.”"
  17:97,"Кога Бог упути да Му буде покоран и да следи часног Посланика, нека је мир над њим и Божја милост, тај је на истини и на Правом путу, а коме Бог одреди заблуду, понизи га и препусти самом себи, нико га неће моћи упутити. Сакупиће Бог све невернике на Дан у који нема сумње и довешће их на место полагања рачуна – оборених лица, па ништа неће видети, неће ништа говорити, неће ништа чути. Они ће вечно боравити у пакленој ватри и никад из ње неће изаћи – кад год ватра згасне, разбуктаће се и распалити."
  17:98,"Ето тако ће Божји непријатељи неверници бити кажњени зато што су порицали посланство и одбијали послушност Свемогућем Богу. Кад би им се споменуло оживљење на Судњем дану, они би на овом свету, из охолости и ината, упитали: “Како да поново будемо оживљени кад наше кости иструну и кад нас источе црви и поједе земља?!”"
  17:99,"Како се мекански неверници одмећу и неће да размисле о Божјој моћи, о једином Богу, Који је без преседана створио небеса и Земљу и сва остала невероватна створења?! Зар Он не може створити створења слична њима након што нестану?! Бог је одредио рок до којег ће неверници да живе, па ће да умру и биће кажњени. И поред видљивих знакова и јасних доказа, неверници поричу, негирају и охоло се понашају."
  17:100,"Веровесниче, кажи многобошцима: “Да су Божје неизмерне ризнице и богатства, којима нема краја, у вашим рукама и да с њима ви располажете како хоћете, засигурно бисте били шкрти и не бисте ником ништа дали, бојећи се сиромаштва! Човек је тврдица, осим оних које Бог упути да удељују и учини их дарежљивима.”"
  17:101,"Бог је посланику Мојсију подарио девет очитих чуда која сведоче његову искреност и аутентичност његове посланичке мисије: штап, бела рука, суше, мањак плодова, поплаве, скакавци, крпељи, жабе и крв. Питај јевреје, веровесниче, о овим чудима с којима је дошао Мојсије, кад му је фараон рекао: “Ти си зачарани лудак који доноси чуда, и ти ниси посланик!”"
  17:102,"Мојсије је одговорио фараону: “Ти знаш да је Бог послао ова чуда као потврду моје искрености и истинитости мог посланства и да буду доказ Божје једноће – људима који имају памети. Ја сам уверен да ћеш ти, о фараоне, бити поражен, уништен, проклет, потучен и понижен.”"
  17:103,"Фараон тад одлучи да застраши Мојсија и његове следбенике и да их све скупа протера из Мисира. Међутим, Бог је потопио у море фараона и његове војске."
  17:104,"Након што су фараон и његове војске уништени, Бог је објавио синовима Израиљевим да се настане у земље Шама, а кад наступи Судњи дан, Он ће их довести на окупљалиште."
  17:105,"Уистину је Узвишени Бог објавио Посланику, нека је мир над њим и Божја милост, часни Кур’ан, који не садржи никакве девијације, нити се може изменити. Веровесниче, послат си да обрадујеш Рајем оне који су богобојазни и да застрашиш Ватром невернике и грешнике."
  17:106,"Кур’ан је раздељен у делове, подробно објашњен и у њему је јасно подвучена разлика између истине и лажи, Праве стазе и заблуде. Бог, Узвишени, објавио је часни Кур’ан, такође, да га Божји веровесник, нека је мир над њим и Божја милост, објасни својим следбеницима полако, без журбе – то је чинио по потреби, сходно захтевима времена, простора и расположењу људи."
  17:107,"Посланиче, кажи неверницима: “Веровали ви или не веровали у Божју књигу, ваше веровање у њу неће јој повећати вредност, савршенство и потпуност – она је ионако савршена и потпуна. С друге стране, ваше порицање Кур’ана не значи никакву мањкавост, пропуст и недостатак самог Кур’ана, јер је он чист од свега тога. Кад се Кур’ан учи пред побожним учењацима који познају претходне небеске књиге, Тору и Јеванђеље нпр., буду ганути, страхују од Господара и падају Му лицем на тле, славећи Га и величајући.”"
  17:108,"И додај: “Они притом говоре: ‘Бог је узвишен и врло високо изнад оног што Му приписују безбожници! Божје обећање да ће наградити послушне, а казнити непослушне апсолутна је истина у коју нема нимало сумње!’”"
  17:109,"“И они услед слушања кур’анских одломака падају лицем на тло пред Богом и плачу, а то им само повећава понизност, покорност и скрушеност.”"
  17:110,"Посланиче, неверницима који оспоравају твоје молбе које упућујеш речима: “О Боже, о Милостиви!” Слободно реци: “Молите Бога, или молите Милостивог – Он је један једини Бог и поседује многобројна лепа имена којима се моли и позива!” Не учи Кур’ан превише гласно у молитви, јер ће те неверници чути, али ни превише тихо, јер те клањачи иза тебе неће чути, већ између то двоје тежи средини."
  17:111,"И реци, веровесниче: “Богу припада сва хвала и похвала, Он је савршен, није Себи узео дете, јер није родио и није рођен, нема саучесника у управљању, нема заштитнике међу Својим створењима да Му помажу и штите Га! Бог је силан, свемоћан и независтан, а људи су беспомоћни и зависни о Њему. Стога, величај свог Господара, хвали Га и слави, и искрено Га обожавај!”"
  18:1,"Богу припада хвала и захвала, на почетку и на крају, Који је Свог Посланика, нека је мир над њим и Божја милост, почастио објављујући му Кур’ан, књигу у којој нема отуђивања од истине ни занемаривања правде."
  18:2,"Кур’ан је истинит, тачан, потпун, савршен и прецизан, те у њему нема контрадикције. Задатак Кур’ана је да запрети казном и ватром неверницима, а да доброчинитеље обрадује неизмерном наградом у рајским вртовима."
  18:3,"верници ће вечно да уживају и да се наслађују у благодатима Раја којима ће их Свевишњи Бог почастити."
  18:4,"Кур’ан упозорава Јевреје и хришћане, и све оне многобошце који говоре да Бог има дете."
  18:5,"Мекански неверници, њихови преци и сви остали који то тврде нису ни свесни шта приписују Богу кад кажу да Он има дете. Њихова је лаж велика, бедна и одвратна. Оно што говоре нема никакво упориште."
  18:6,"Зар ћеш ти, Божји Посланиче, патити и туговати због тога што они окрећу главе од тебе и поричу овај Кур’ан? Твоја је обавеза само да доставиш оно што ти Бог објављује."
  18:7,"Бог је на Земљи створио разна прелепа створења, планине и котлине, дрвеће и реке, у чему је огромна корист за људски род, како би људе искушао хоће ли Му бити захвални и искрени верници доброчинитељи, или незахвални и неверници који зла дела чине. Како би Бог свима дао оно што заслужују од награде или казне."
  18:8,"Бог ће након Смака света учинити да Земља буде пуста, без усева, плодова, украса, лепоте и обележја. Нека зато из тога извуку поуку."
  18:9,"Немој мислити, веровесниче, да је казивање о становницима Пећине и о плочи на којој су била исписана имена оних младића чудо и необичност од Бога; Његова је моћ већа од тога, Њему ништа није тешко. Величанственије је то што је Господар створио небеса и Земљу."
  18:10,"Веровесниче, спомени када су неколико младића верника ушли у пећину бежећи од сународника многобожаца који су их хтели одвратити од веровања у Бога и навести на обожавање идола и ђавола. Тад су замолили Узвишеног Бога: “Господару наш, подари нам Своју милост тако што ћеш нас учврстити у веровању и спасити нас од сваког зла, људског и џиннског! Упути нас на Прави пут и на оно што је разумно у свим стварима, како бисмо Ти били покорни и чинили оно што си наредио, а немој нас одвести у заблуду и на странпутицу!”"
  18:11,"Потом их је Бог успавао, па су тврдо у пећини спавали дуго година."
  18:12,"Након тога их је Бог пробудио како би указао која од две скупине боље рачуна, то јест, знају ли колико су времена провели спавајући – јесу ли остали у пећини дан, или део дана, или пак дуго времена?"
  18:13,"Посланиче, Бог ће ти испричати истинито казивање о њима. То су били младићи који су само Бога обожавали и послушни Му били, па им је Он увећао упуту, уверење и постојаност на истини."
  18:14,"Бог је њихова срца учврстио веровањем и оснажио их одлучношћу кад су дошли пред неправедног и охолог владара који им је замерао због тога што једино обожавају Милостивог Бога, а не идоле, кипове, свеце и иконе. Младићи рекоше владару: “Наш Господар је један Бог и само Њега обожавамо, Он је створио небеса и Земљу! Никад нећемо обожавати лажна божанства! Када би казали другачије били бисмо лажљивци и далеко од истине.”"
  18:15,"Један од тих момака рече другима: “Овај наш народ обожава друга божанства мимо Бога, немајући никакав доказ за оно што чини! Наши сународници само лажу и измишљају, а нема веће неправде од тога да се износи лаж на Бога тако што ће Му се придруживати лажна божанства у обожавању.”"
  18:16,"И предложио је: “Напустите свој народ и сва њихова божанства којима се клањају мимо Бога, и склоните се у пећину како бисте сачували своју веру и спасили се смутње и зла. Бог ће вам заузврат, из Своје неизмерне милости, дати оно чиме ћете постићи добро овог света и Будућег, и олакшаће вам све оно за чиме будете имали потребу док сте у пећини.”"
  18:17,"Пошто су се одазвали Божјој наредби, Он их је надахнуо, и у миру заспали, сигурни од својих непријатеља. Да си их видео, видео би да се Сунце, кад излази с истока, удаљује од њих с десне стране, а кад залази, удаљује се од њих с леве стране. Њима је било удобно у пећини, није им сметала сунчева топлота а имали су довољно зрака. То што им је Милостиви Бог дао, доказ је Његове савршене моћи. Кога Бог, Узвишени, упути на истину, тај је, заиста, упућен, а кога Он одведе у заблуду, нећеш наћи никог ко би га упутио на Прави пут. Искључиво Бог даје упуту и оставља у заблуду."
  18:18,"Ко би их видео, помислио би да су будни и да не спавају. Бог се обавезао да ће се бринути о њима, па их је, док су спавали, час окретао на десну, час на леву страну, како влага не би нагризла њихова тела. А њихов је пас лежао испред пећине, испружених шапа. Да си их видео, уистину би побегао од страха и језе јер су страшно изгледали."
  18:19,"Као што их је Свевишњи Бог успавао и сачувао толико времена, тако их је и пробудио у истом стању, па су један другог питали: “Колико дуго спавамо овде?!” Неки од њих рекоше: “Остали смо дан, или део дана.”, док други одговорише: “Препустите то Богу, само Он зна колико смо времена провели у овој пећини. Него, нека један од нас пође у град, с овим сребрењацима, па нека купи храну. Нека буде крајње опрезан у свом одласку и пажљив у послу, како нас не би разоткрио и одао властима, што би имало штетне последице по нас.”"
  18:20,"“Уколико наш народ сазна за нас, каменоваће нас, или ће нас вратити у своју лажну веру; ако се вратимо у неверство, тад нећемо ући у Рај, нећемо се спасити од паклене ватре! Тад бисмо били велики губитници”, закључио је."
  18:21,"Као што их је Бог много година држао успаване, одржао их у животу, а нису се променили па их је након тога пробудио из дубоког сна, исто тако, Он је учинио да њихов народ сазна за њих. Наиме, продавач је препознао порекло сребрењака које је донео онај младић којег су послали. Бог је тако учинио како би њихов народ спознао да је Бог у могућности да оживи људе након што умру, и да ће се Судњи дан, без имало сумње, догодити, јер су се они спорили око тога. Дакле, чињеница да је Бог пробудио становнике Пећине након толико година, била је доказ у корист оних који су веровали у оживљење, а против оних који су га порицали. Након што су околности у вези са становницима Пећине постале свима јасне, Бог је младиће одмах усмртио. Тад неки људи предложише да се затвори улаз у Пећину, подизањем неке грађевине – а само је Богу било знано ко су били они младићи. Прваци и главешине рекоше да ће на том месту да направе богомољу из поштовања и из сећања на те младиће."
  18:22,"Неки ће људи који се разилазе у погледу броја становника Пећине казати да их је било тројица, а да је пас био четврти, док други тврде да их је било петорица, а да је пас био шести. Наравно, ни за једно од ова два мишљења не постоји доказ, већ су резултат нагађања. А дотле неки људи кажу да их је било седам, а да је пас био осми. Реци, веровесниче: “Само Бог зна колико их је било, а мало је људи који то знају.” Стога не расправљај са следбеницима Књиге о броју становника Пећине, осим формално, не дајући значај детаљима, како не би дошло до сукоба и разилажења. Довољно је да им испричаш казивање онако како ти је објављено, а немој њих питати о становницима Пећине, о појединостима тог догађаја и броју оних младића, будући да они то не знају."
  18:23,"Кад пожелиш и одлучиш нешто учинити, нипошто немој казати: “Сигурно ћу то сутра да урадим!” Док се не позовеш на Божју вољу. Човек није сигуран да се између његове воље и оног што жели неће нешто испречити. Овај одломак садржи препоруку сваком муслиману."
  18:24,"Наиме, требаш казати: “Ако Бог да, учинићу то и то.” Ако и Бог не буде желео да се нешто догоди, то се неће ни догодити. Заборавиш ли ипак, сети се свог Господара и додај “ако Бог да!” Зато требаш често спомињати Божје име јер спомињање Бога отклањава заборав од човека. Моли свог Господара, па ће те Он упутити на пут који је најлакши и најближи истини, пут упуте и среће."
  18:25,"Младићи су спавали у пећини три стотине и девет година."
  18:26,"Ако те неко, Посланиче, упита колико су времена боравили они младићи у пећини – а Бог ти о томе не буде ништа објавио – немој журити с одговором, већ кажи: “Само Бог зна колико су остали у пећини, као што зна тајне небеса и Земље. Само Бог све чује и све зна, искључиво Он управља свим створењима, влада и прописује. Он нема саучесника у стварању и власти.”"
  18:27,"Казуј, веровесниче, из Кур’ана оно што ти Бог објављује и следи све оно што у њему пише, јер је то Књига чије се речи не мењају а чуда вечно остају. Кур’анска су казивања истинита, прописи које он садржи воде правди. Само код Бога можеш наћи уточиште, па се Њему предај и на Њега се ослони!"
  18:28,"Увек буди стрпљив и устрајан, Веровесниче, са сиромашним верницима који Бога искрено обожавају, који Га спомињу и моле јутром и вечери; они се надају награди код Господара и страхују од Његове казне. Стално се дружи с њима и саветуј их, јер дружење с њима доноси свако добро и благослов. Немој им ускраћивати своју пажњу и сусретљивост због Божјих непријатеља неверника и пролазних овосветских добара. Такође, никад се немој потчинити онима чија су срца немарна према спомињању и слављењу Бога, онима која следе своје страсти и који су непокорни и незахвални Богу, чија су дела безвредна и ништавна."
  18:29,"Реци неверницима, Божји Посланиче: “Објава која ми долази сушта је истина, а није заблуда. Стога, ко хоће да верује и следи ме, нека то чини, па ће бити обилно награђен. С друге стране, ко жели порицати и окретати главу, нека то и чини, само ће себи наштетити.” Бог је припремио неверницима разбукталу ватру која ће их обавијати са свих страна. Кад неверници у Паклу затраже воду да се, због силне жеђи, напију, даће им се вода у виду растопљеног олова који ће спалити њихова лица. О, како је то грозно пиће за невернике! О како је Пакао лоше станиште за злочинце и многобошце!"
  18:30,"Искрене вернике чека неизмерна награда код Милостивог Бога, и она неће изостати, биће потпуна, сходно добрим делима која су као верници чинили на пролазном свету."
  18:31,"Верници ће бити уведени у рајске баште у којима ће вечно уживати, у којима испод дрвећа и двораца тихо жуборе реке. Улепшаваће се златним наруквицама и облачиће заносно лепу одећу од дибе и кадифе, наслоњени на блиставе диване. Лепе ли награде и величанственог ли станишта за добре вернике!"
  18:32,"Божји Посланиче, наведи неверницима пример двојице људи, верника и неверника, који су некад давно живели; Узвишени је Бог невернику дао два врта грожђем засађена и многобројним палмама ограђена, у чијем је средишту успевало разноврсно биље."
  18:33,"Оба су врта процвала и излистала и ничег није недостајало, а Бог је дао да између њих тече река чија је вода била слатка, за пиће и за напајање истих тих вртова."
  18:34,"Онај неверник, осим вртова, имао је и многа друга добра, па свом другу вернику једном приликом охоло рече: “Ја имам више иметка од тебе, а моја породица, помагачи, поданици јачи су и угледнији од твојих!”"
  18:35,"Једном приликом тај неверник уђе у свој врт, чинећи сам себи неправду јер је био неверник и порицао је Судњи дан, па поносно и задивљено узвикну: “Уверен сам да овај мој врт никад неће пропасти, јер сам с тим у вези подузео све потребне кораке!”"
  18:36,"На то је додао: “Такође сам уверен да се Дан проживљења неће догодити, а ако се пак догоди и ја се вратим Богу после смрти, на Будућем свету ће ме чекати нешто боље од мог врта, управо због мојих заслуга и угледа.”"
  18:37,"Онај му верник, искрено га саветујући, рече: “Како не верујеш у Бога, а Он је створио твог праоца Адама од земље, тебе је формирао од капи семена, а затим ти је најлепши облик дао?! Онај Који је у стању да створи из ничег, може и да те проживи након смрти.”"
  18:38,"“Ја нисам као ти, ја не поричем оживљење нити негирам Божје благодати, већ сматрам да је Бог једини Створитељ и дарежљиви Опскрбитељ, и ја Њему никог равним не сматрам, нити друга божанства обожавам”, објаснио је верник."
  18:39,"“Зашто ниси, када си угледао свој прелепи врт, дивећи се, казао: ‘Машаллах! Сва моћ и снага припада само Богу!’ Наиме, Бог ти је, Својом моћи и вољом, омогућио да имаш све то, а Он ради оно што жели! Ето, ја имам мање богатства и потомства од тебе”, подсетио је верник неверника."
  18:40,"Наставио је затим: \"Знај да је Бог у могућности, иако сад имам мање од тебе, да ми да иметка и потомства, па да имам више него ти, јер ја сам Богу, Узвишеном, захвалан. Имај на уму и то да ти Свевишњи Бог може одузети све што ти је дао, јер си незахвалан, а у стању је и да пошаље казну с неба на твој врт која би га уништио и учинио пустим и бескорисним земљиштем.\""
  18:41,"“Или може учинити да нестане вода која се налази у врту, којом напајаш плодове, и не би је могао пронаћи па би врт твој пресушио”, закључио је."
  18:42,"И заиста, догодило се баш онако како је то верник предвидео: Свемогући је Бог уништио неверников врт, спалио је његове плодове, па је безбожник почео кршити своје руке кајући се и жалећи за својим некадашњим богатством. И рече: “Камо среће да сам био захвалан свом Господару, и да сам само Њега обожавао!”"
  18:43,"И невернику тад није било помоћи, нико није могао да спаси његов врт, а није био у стању ни сам себи помоћи јер је био слаб и беспомоћан."
  18:44,"Приликом искушења и несреће снага и помоћ припадају искључиво Богу, Који најбоље награђује вернике доброчинитеље. Њима припада добар завршетак."
  18:45,"Веровесниче, наведи људима пример овог света, чији су их украси, игра и забава обманули и завели; пример његове пролазности и безвредности јесте као пример кише коју Бог спушта с неба па помоћу ње никне разноврсно, зелено, бујно растиње. Ипак, убрзо наиђе ветар који све то поломи и сасуши, па постане безвредна рушевина. Бог све може и ништа се не може супротставити Његовој моћи и одлуци. Бог оставља у животу оно што жели, а уништава оно што жели."
  18:46,"Иметак и деца су нешто добро и лепо на овом пролазном свету, али иметак нестаје, деца умиру, живот пролази, а једино остају добра дела, хваљење, слављење и величање Бога. Човек ће за добра дела бити боље награђен него за иметак и за децу, па стога треба чинити што више добрих дела како би се заслужила вечна награда у Рају."
  18:47,"Сети се Дана у којем ће Свевишњи Бог уклонити планине с њихових места па ће Земља постати пуста и равна. Бог ће затим сакупити сва Своја створења и нико неће изостати."
  18:48,"Сви ће људи бити доведени пред Бога, Зналца свих тајни, и у редове ће бити поређани; нико неће моћи никог сакрити. И људи ће се вратити Свевишњем Богу на Дану судњем онакви какви су се родили: без иметка, деце и било чега другог; а били су уверени да их Бог неће оживети и позвати на одговорност."
  18:49,"Поставиће се Књига у којој су записана дела сваког човека, добра и лоша, па ће је узети у десну или у леву руку. Видећеш развратнике грешнике престрављене и уплашене због лоших дела која су чинили, па ће, угледавши Књигу, узвикнути: “Тешко нама! Шта је с овом Књигом! Ниједно дело, ни мало ни велико, она није пропустила, све је забележила!” Твој Господар неће учинити ни трун неправде било којем створењу; доброчинитељу неће одузети нити једно добро, а грешнику неће додати ни један грех."
  18:50,"Посланиче, сети се дана у којем је Бог наредио анђелима и Сотони, да се поклоне Адаму, искључиво из поштовања. Сви су анђели послушали и поклонили се, осим Сотоне који је одбио послушност и није се поклонио Адаму. Сотона је био један од џинна, који је одбио послушност из охолости и зависти према Адаму. Зар сте задовољни њиме, о људи, и његовим породом? Њих сте узели за своје заштитнике, а не Бога; слушате их и следите, а они су вам највећи непријатељи?! Како је ружно то што су неки људи покорност Богу заменили покорношћу ђаволу и његовим следбеницима!"
  18:51,"Ђаво и његови помагачи нису били присутни кад је Бог стварао небеса и Земљу, нити је Он у томе тражио помоћ од њих. А они нису били сведоци стварању њих самих, већ је Свемогући Бог створио све сам, без помагача и саучесника. Бог, Узвишени, не узима заблуделе ђаволе међу џиннима и људима као своје помагаче. Јер Бог је независтан и све може."
  18:52,"Бог ће на Судњем дану казати неверницима: “Позовите оне које сте мимо Мене обожавали, да вам помогну и од казне вас спасе!” Вишебошци ће позвати своја божанства, али им се она неће одазвати. Бог ће тад увести у Паклену ватру и многобошце и њихова лажна божанства, где ће сви заједно остати у вечној казни."
  18:53,"Грешници ће угледати ватру и увериће се да у њу морају да уђу, и да се, након што попадају у њу, никако и никад неће моћи избавити."
  18:54,"Узвишени Бог људима објашњава многобројне корисне примере у часном Кур’ану, не би ли послушали савет и извукли поуку. А човек је најсклонији расправљању и полемици."
  18:55,"Људе не одвраћа од веровања у Бога, слеђења Његовог веровесника, нека је мир над њим и Божја милост, и тражења опроста од Њега за грехе ништа друго осим охолост и тврдоглавост коју показују према Посланику, тражећи да их задеси оно што је задесило претходне неверничке народе или очекују да их снађе казна коју ће лично видети и наочиглед целог света."
  18:56,"Бог је слао посланике људима да вернике обрадују опростом и Рајем, а да невернике упозоре на казну и Пакао. Међутим, поред јасних знакова и доказа, неверници су у полемици из ината и непријатељства и без икаквог доказа, како би помоћу лажи одбацили истину коју је донео Посланик, нека је мир над њим и Божја милост. Такође се исмејавају и ругају Божјој Књизи, Његовим доказима и казни којом им се прети."
  18:57,"Нема неправеднијег човека на свету од оног који буде саветован и опомињан јасним Божјим доказима, али се ипак одбије покорити, окрене главу и заборави недела која је починио не покајавши се. Бог је поставио застор на срца неверника због њихових злодела, како се не би окористили Кур’аном и како га не би разумели. Учинио их је и глувим, па не чују упуту; њима савети нису од користи. Посланиче Мухаммеде, ако ли позовеш невернике у веровање, они ти се неће одазвати јер су њихова срца окорела у греху и јер су немарни према истини."
  18:58,"Да Посланик, мир над њим, не би ишчекивао казну порицатеља, Бог му је рекао: Твој Господар прашта грехе онима који Му се искрено покају и веома је милостив дајући времена грешницима. Да Бог кажњава невернике према заслугама њиховим, пожурио би им казну још на овом свету, али Он им даје времена и одгађа казну до Дана који нико неће моћи избећи и у којем ће сви људи полагати рачун."
  18:59,"Ова ваша суседна села и градове, попут Еберовог, Салаховог, Лотовог и Јофоровог насеља, Бог их је уништио и њихове житеље је искоренио након што су занегирали Бога и Божје посланике. Бог је одредио тренутак казне и упозорио их на њу, па је то и учинио."
  18:60,"Сети се, веровесниче, тренутка кад је Мојсије, мир над њим, казао свом слуги Јошуи б. Нуну: “Ићи ћу све док не стигнем до места где се састају два мора, или док не сретнем мудрог човека који ће ме поучити многим стварима.”"
  18:61,"Кад су посланик Мојсије и његов слуга Јошуа стигли до места где се састају два мора, сели су код једне стене, али су заборавили рибу која им је требала бити храна у путу. Јошуа ју је носио у корпи, али је Свемогући Бог дао да она оживи и клизне у море."
  18:62,"Пошто су наставили да пешаче напустивши место у којем су заборавили рибу, Мојсије огладни и затражи оброк од Јошуе, након исцрпног пута."
  18:63,"Јошуа одговори Мојсију: “Ђаво је учинио да заборавим да те обавестим да нам је риба оживела и побегла у морска пространства, док смо седили код оне стене. То је, заиста, веома зачудно!”"
  18:64,"Мојсије му тад рече: “Ово је оно што сам тражио! Нестанак рибе знак је да смо у близини мудрог човека.” Потом су се, идући истим путем, вратили код те стене, код које је риба клизнула у воду."
  18:65,"Мојсије и Јошуа нађоше мудрог човека по имену Хидр којем је Бог указао Своју милост и дао му корисно знање. Наиме, уз милост иду благост, нежност, доброћудност и стрпљивост, а знање прати моћ, оштроумност и мудрост."
  18:66,"Мојсије га поздрави и одмах упита: “Дозволи ми да ти правим друштво како бих се окористио твојим знањем и равнао се према оном што од тебе научим?”"
  18:67,"Хидр му је међутим одговорио: “Ти се нећеш моћи стрпити у мом друштву, с обзиром на то да ћеш видети неке ствари које нећеш моћи да разумеш и да схватиш, а нећеш моћи ни да прећутиш моје поступке.”"
  18:68,"“А и како би се стрпео у ситуацијама које нису онакве како изгледају, осим ако ниси упућен у суштину ствари?” Објасни Хидр."
  18:69,"Мојсије на то рече: “Бићу стрпљив, ако Бог да, и нећу се супротстављати твојим наредбама, видећеш.”"
  18:70,"Хидр прихвати да га посланик Мојсије прати на путу, али му је напоменуо да га не пита о оном што му није јасно све док му он сам не објасни."
  18:71,"Они, тако, кренуше обалом и наиђоше на лађу на коју се укрцаше ништа не плативши: власници лађе указали су њима двојици почаст. Хидр затим одвали једну подну даску те настаде рупа због које лађа умало не потону јер је вода покуљала унутра. Мојсије, мир над њим, одмах осуди тај његов поступак и рече: “Ови људи нису нам наплатили пловидбу, а ти си им заузврат пробушио лађу да би је потопио! То што си учинио неопростиво је, то је ружно с твоје стране!”"
  18:72,"Хидр га опомену: “Нисам ли ти на почетку рекао да се нећеш моћи суздржати у мом друштву?!”"
  18:73,"Мојсије се извинио: “Опрости ми, заборавио сам за онај наш договор! Буди благ и стрпљив са мном, а не отежавај ми!”"
  18:74,"Њих се двојица искрцаше из лађе и запутише обалом. Идући обалом, наишли су на децу која су се играла, те Хидр уби једног дечака. Мојсије се томе успротиви. Упита: “Што уби дете безгрешно! Ти си учинио нешто вема ружно!”"
  18:75,"Подсећајући Мојсија на услов који му је поставио, Хидр рече: “Зар те нисам упозорио да се нећеш моћи суздржати кад видиш неке моје поступке чију суштину нећеш моћи да разумеш?”"
  18:76,"Мојсије је обећао: “Ако те било шта након овог будем питао, немој се дружити са мном. Ја сам се већ три пута успротивио твојој наредби и стигао сам до границе када можеш напустити дружење са мном.\""
  18:77,"Они наставише путовање, а кад дођоше у један град, замолише његове становнике да их нахране, јер су путници, али ови то одбише. Мојсије и Хидр тад видеше неки зид који само што се није срушио, па га Хидр исправи и учврсти. Мојсије се изненади и рече Хидру: “Требао си да им наплатиш ову услугу, па да себи купимо храну, јер су нам ови људи ускратили гостопримство.”"
  18:78,"Ел-Хидр рече: “Дошло је време да се нас двојица растанемо. А пре него што се коначно раздвојимо, објаснићу ти неоснованост твојих приговора у вези с мојим поступцима.”"
  18:79,"“Што се тиче оне лађе чију сам подну даску одвалио”, ел-Хидр рече, “она припада сиромасима који живе превозећи путнике на мору. Испред њих налази се неправедан владар који отуђује сваку исправну лађу, па сам хтео да је мало оштетим како им је онај тиранин не би одузео.”"
  18:80,"Хидр затим рече: “Кад је у питању дечак којег сам убио, он је постао неверник, а родитељи су му верници. Да сам га оставио у животу, он би, уистину, утицао на своје родитеље да и они постану неверници, из љубави према њему, или због тога што би материјално зависили од њега.”"
  18:81,"“Желели смо да им Бог, уместо њега, подари бољег, послушнијег и вреднијег дечака”, додао је."
  18:82,"Напослетку је Хидр казао: “Кад је реч о оном зиду што сам га исправио и учврстио, он је припадао двојици дечака, сирочади из оног града у којем смо били, а испод зида налази се злато и сребро, њихова својина. Отац им је био добар и богобојазан човек, па је Бог, из Своје доброте, желео да они одрасту и изваде благо испод зида. Ништа од овог нисам учинио по свом нахођењу, већ Божјом вољом и наредбом. То је објашњење за моје поступке које си осудио. Ето тако је било, а ти ниси био упућен у суштину ствари, па се ниси могао суздржати од коментара.”"
  18:83,"Питају те, Веровесниче, многобошци и Јевреји о праведном владару Зулкарнејну. Одговори им да ћеш их о томе обавестити, како би примили савет и извукли поуку."
  18:84,"Свемогући је Бог омогућио Зулкарнејну да влада Земљом и дао му је све што је потребно за то."
  18:85,"Ове речи значе да је Зулкарнејн подузимао све потребне кораке и користио се свим средствима која смо му пружили, да би остварио оно што је хтео да оствари. Он се упутио према западу."
  18:86,"Кад је Зулкарнејн стигао до места где Сунце залази, учинило му се да оно залази у један врео извор, у црно блато. На том је месту затекао неки народ па му Господар нареди да их или казни, убијајући их и заробљавајући – ако не буду веровали у Бога, или да се према њима пак односи на најлепши начин."
  18:87,"Зулкарнејн рече: “Што се тиче оних који не верују у Бога, њих ћeмо казнити, а кад се врате Богу, на Судњем дану, Он ће их вечно и заувек кажњавати у ватри.”"
  18:88,"“А кад је реч о онима који верују у Бога, следе Његове посланике, извршавају Божје заповести и сустежу се од Божјих забрана, њих чекају Рајске баште у којима ће заувек боравити; према таквима ћемо поступати благо и племенито”, казао је."
  18:89,"Потом се Зулкарнејн врати на исток, одлучно и марљиво прихватајући средства и оруђа која му је Бог дао."
  18:90,"Кад он дође до места где Сунце излази, тамо затече народ који није имао ништа чиме би се заштитио од сунчеве топлоте, нити кућа, па ни дрвећа које би му правило хлад."
  18:91,"Бог је био упознат са свим оруђима и средствима којима је Зулкарнејн располагао, јер Он све зна и ништа Му није скривено."
  18:92,"Затим је Зулкарнејн наставио путовати, брижљиво и стрпљиво користећи снагу и ратну опрему коју му је Господар подарио."
  18:93,"Пошто је стигао између две планине које раздвајају оно што је иза њих, нашао је испред њих народ специфичног језика; једва су разумели говор других људи."
  18:94,"Они му рекоше: “Зулкарнејне, народ Гог и Магог чине неред на Земљи: убијају, поробљавају, отимају, на путевима пресрећу и чине неправду! Ми бисмо ти достојно платили кад би између нас, с једне стране, и Гога и Магога, с друге стране, подигао велики зид.”"
  18:95,"Зулкарнејн им је одговорио: “Власт и награду коју ми је Бог дао бољи су од тога што ви имате. Међутим, помозите ми колико год можете да између вас и њих подигнем зид који ће их онемогућити у томе да вас узнемирују.”"
  18:96,"“Донесите ми комаде гвожђа!” Затражио је Зулкарнејн. Након што донесоше гвожђе и ставише га једно на друго те изравнаше две стране брда, Зулкарнејн рече својим помагачима: “Распалите ватру испод овог гвожђа!” Пошто се гвожђе истопило, наредио је да му се донесе бакар којим ће све то да залије, како би било чвршће."
  18:97,"Народи Гог и Магог нису могли да пређу преко зида – био је изразито висок, а нису могли ни да га прокопају, због његове јачине."
  18:98,"Зулкарнејн је изјавио: “Овај зид, који сам учинио заштитом од Гога и Магога, милост је Божја према мени и према људима који су то од мене тражили; у његовом су подизању велика корист и добро. Кад дође Судњи дан, Бог ће га разорити и сравнити са земљом, јер ће се Његово обећање сигурно испунити, а Бог не крши Своја обећања.”"
  18:99,"Бог ће дати да се људи пред Судњи дан међусобно сударају, због њихове бројности, а када анђео дувне у рог, Бог ће сакупити сва створења ради полагања рачуна."
  18:100,"Показаће Узвишени Бог неверницима Пакао на стајалишту, како би видели своје вечно станиште."
  18:101,"На њиховим је очима био застор, па нису спомињали Бога, нису размишљали о Његовим знаковима нити су примали поуку. Такође нису желели да чују и прихвате Божје речи и доказе."
  18:102,"Зар многобошци мисле да могу да узму Божја створења међу анђелима или ђаволима, посланицима и осталим људима као божанства која ће да славе и којима ће да се моле поред Бога?! Нека знају они који не верују да им је Свемоћни Бог припремио Паклену ватру!"
  18:103,"Реци им Веровесниче: “Хоћете ли да вас обавестим о људима који ће сасвим настрадати на Судњем дану, који ће бити изгубљени и кајаће се?”"
  18:104,"И одговори: “То су они који нису веровали у Бога на овом свету, који су скренули с Правог пута и ишли путем који води у Пакао, а били су уверени да чине добро и да ће бити награђени.”"
  18:105,"Негирали су Божје доказе и порицали су оживљење након смрти, па им је Бог поништио њихова дела због неверовања. Стога на Судњем дану код Бога неће имати никакав углед нити вредност."
  18:106,"То је зато што су негирали Божје речи и доказе, порицали су чуда и исмејавали су се Божјим посланицима, и због тога ће бити кажњени вечном ватром у Паклу.”"
  18:107,"Они који верују у Бога и Његове посланике, затим искрено и исправно чине добра дела, њима припадају највиши и најузвишенији ступњеви у Рају."
  18:108,"Ови верници доброчинитељи заувек ће остати у близини Свемоћног Бога, никад неће пожелети да изађу из Раја и да га замене нечим другим, јер Рају ништа није равно."
  18:109,"Реци, Посланиче: “Кад би море било тинта а дрвеће пера којим би се писао Божји говор, море би пресушило пре него што би нестале Божје речи, због неограничености Божјег говора и његове светости. Па чак и кад би Бог на прво, додао још једно море, не би нестале Божје речи.”"
  18:110,"Веровесниче реци људима: “Ја сам човек као и ви, нисам анђео, већ Божји слуга и посланик. Бог ми је објавио да нема истинског божанства осим Њега, Који нема судруга. Стога, ко се боји Божје казне и нада се Његовој милости, а уз то, верује у сусрет с Њиме на Судњем дану, нека чини добра дела, само ради свог Господара и у складу с Посланиковом, нека је мир над њим и милост Божја, праксом. И нека поред свог Господара никога не обожава.”"
  19:1,"О кур’анским скраћеницама већ смо говорили, на почетку поглавља ел-Бекара."
  19:2,"У овим одломцима је казивање о милости коју је Бог Узвишени указао веровеснику Захарију, а у којима се налазе очите користи, поруке и поуке."
  19:3,"Кад је веровесник Захарија, мир над њим, тихо замолио Узвишеног Бога – тиха молитва садржи искреност и огромну наду у то да ће се Господар светова одазвати на молбу."
  19:4,"Овај веровесник замолио је Племенитог Бога рекавши: “Господару, већ сам остарио и онемоћао, глава ми је оседела, а никад ми ниси, кад сам Те замолио, ускратио и молбу одбио!”"
  19:5,"“Бојим се, Господару”, замолио је Захарија, “да ће моји рођаци и ближњи, након што умрем, подбацити у достављању истинске вере и позивању на пут Твој, а жена ми је нероткиња, па ми подари сина наследника!”"
  19:6,"“Дај ми наследника, Боже, који ће да наследи моје посланство и посланство дома Јаковљевог! И молим Ти се да наследника којег ћеш ми подарити учиниш добрим човеком и да га Ти прихватиш, а и створења Твоја”, казао је у молитви веровесник Захарија."
  19:7,"Свевишњи Бог објавио је Захарију, мир над њим: “Бог ти, о Захарија, шаље радовест да је услишао твоју молбу и да ће ти подарити дечака чије ће име Јахја (Јован) бити – име његово говори о успеху у животу – а то име нико пре њега није имао.”"
  19:8,"На то се веровесник Захарија, мир над њим, зачудио и рекао: “Боже мој, како ћу да имам дете кад моја жена не може да затрудни, а ја сам доживео дубоку старост, не могу да стекнем дете?!”"
  19:9,"Анђео рече: “Ето тако, ово јесте зачуђујућа радосна вест, али је твој Господар казао: 'Мени је лако створити Јахју, иако ти је жена нероткиња а ти у дубокој старости, јер, о Захарија, и тебе сам створио иако пре свог рођења ниси ни постојао.\""
  19:10,"Желећи да му се срце смири у погледу овог Божјег обећања, Захарија, мир над њим, замоли: “Боже, желим да ми даш неки знак по којем ћу знати да је истинито обећање које су ми донели анђели!” Свемогући Бог објави веровеснику Захарију: “Знак је то да нећеш моћи никако да разговараш с људима три ноћи и три дана, а сасвим ћеш здрав да будеш.”"
  19:11,"И Захарија, мир над њим, изађе из свог храма у којем су му анђели донели радовест да ће имати сина, и показа руком, дајући својим сународницима на знање да славе Узвишеног Бога ујутру и навече."
  19:12,"И родио му се син Јахја (Јован). Кад је одрастао толико да може да разуме оно што му се говори, рекли смо му: “Јахја, прихвати Тору одлучно и потруди се у погледу ње памтећи је, разумевајући, поступајући према њој и позивајући у њена начела!” Од Свевишњег Бога Јахја је добио огромну мудрост и разумевање док је још дечак био."
  19:13,"Бог је подарио Јахји, мир над њим, милост, Своју љубав и сустезање од греха, па је био богобојазан извршавајући Божје наредбе и сустежући се од Божјих забрана."
  19:14,"Јахја је био послушан својим родитељима, чинио им је доброчинство, био је сажаљив према њима; није био охол ни дрзак према људима већ је био понизан; није био непослушан према Богу Узвишеном, увек Му је био покоран."
  19:15,"Нека су мир и спас Божји Јахји, мир над њим, на дан кад га је мајка донела на овај свет и на дан кад је умро и на дан кад ће га Свемогући Бог оживети из гроба. Ово су три ситуације које су за човека најтеже. Ако у њима буде поштеђен страха, биће га поштеђен и у свим другим ситуацијама."
  19:16,"Веровесниче, казуј из Кур'ана казивање о Марији, која се повукла од својих укућана на источну страну."
  19:17,"И Марија је направила застор да се заклони од своје породице, па јој је Свевишњи Бог послао анђела Гаврила у лику прелепог мушкарца. Због тога се Марија уплашила, мислећи да јој се странац који се појавио жели нанети зло."
  19:18,"Видевши прелепог мушкарца у чији се лик претворио анђео Гаврило, Марија је узвикнула: “Утичем се Милостивом Богу од твог зла или узнемиравања, ако се Бога бојиш!”"
  19:19,"Анђео Гаврило јој, међутим, рече: “Мене је Бог Узвишен послао да ти поклоним непорочног, честитог и чистог дечака.”"
  19:20,"“Како ћу да родим дечака”, упитала је Марија, “кад нисам удата нити ми је иједан мушкарац икада пришао, и ја нисам неморална? Зна се да жена може да затрудни само након односа са мушкарцем?”"
  19:21,"На то јој је анђео Гаврило рекао: “У праву си, ниси била удата, а нити си починила неморал, Бог те је сачувао од неморала. Међутим, Богу је заиста лако да створи дете у утроби жене, а да није удата нити да је починила неморал, јер Узвишени Бог може све да уради. И Господар ће дати да се тако догоди да би то био показатељ Његове моћи, и да Исус буде милост Божја за своју мајку и све оне које поверују из његовог народа. Ето, Свемогући Бог тако је одредио и то је записао у Плочи помно чуваној.” Исус, мир над њим, је знак људима и доказ Божје моћи. Наиме, Бог је створио Адама без оца и без мајке, а Еву је створио само од мушкарца. Све остале људе је створио од мушкарца и од жене. Једино је Исус, мир над њим, створен од жене без мушкарца."
  19:22,"И Марија занесе Исуса, мир над њим, након што је дах анђела Гаврила допрео до њене материце; она се затим склонила далеко, тамо где је нико неће видети."
  19:23,"И Марију порођајни болови присилише да дође до стабла неке палме где је, стрепећи од осуде свог народа, повикала: “Камо среће да сам умрла пре него што сам ово искушење доживела! Камо среће да нисам ни постојала! Камо среће да ме нико није познавао!”"
  19:24,"Тад Марију позва њена беба Исус: “Не жалости се, ово је Божја одредба! Он је дао да ниже тебе потече поток с питком водом.”"
  19:25,"“И затреси палмино стабло па ће по теби пасти зреле и укусне урме,” додао је Исус."
  19:26,"“И једи хурме и пиј воду, и буди весела због свог сина! А ако данас сретнеш било којег човека који те упита у вези са дететом, реци му: ‘Ја сам се заветовала Милостивом Богу да ћу да ћутим, покоравајући се Богу, и да данас ни с ким нећу да говорим!’”"
  19:27,"И након што је Марија била отишла далеко од својих сународника, појавила се, носећи Исуса. Након што су је видели, рекоше: “О Марија, заиста си учинила страшну ствар за коју се нисмо од тебе надали!”"
  19:28,"И додали су: “Хеј ти која у богослужењу и чедности личиш на Арона, твој отац није био лош човек, нити је твоја мајка била блудница! Па како је могуће да донесеш дете, а ниси удата?!”"
  19:29,"Међутим, Марија им ништа није одговорила већ је показала на Исуса, који је био у колевци – да њега упитају о овом случају. Они рекоше: “Како ћемо да говоримо с дететом у колевци, које не говори нити уопште шта разуме?”"
  19:30,"Исус рече: “Ја сам Божја слуга, мени ће Бог Јеванђеље објавити и изаслаником синовима Израиљевим учинити.”"
  19:31,"“Свемогући Бог учиниће да будем од велике користи, ма где се налазио. Он ће ми наредити да обављам молитву и да дајем обавезну милостињу док сам жив”, рекао је Исус."
  19:32,"И додао је: “Свевишњи Бог учиниће да будем послушан, благ и сажаљив према својој мајци, а неће допустити да будем охол, осоран, груб и непослушан Њему; и учиниће да будем добар човек.”"
  19:33,"“И нека је са мном Божја сигурност од сваког страха и спас од сваке мањкавости и лажи на дан кад сам се родио и на дан кад умрем и на Дан проживљења. И ђаво ми сигурно не може наудити у ове три споменуте ситуације,” завршио је Исус свој говор."
  19:34,"Несумњиво је и поуздано да је овако говорио Исус, син Маријин, а не онако како му приписују, износећи неистине о њему, Јевреји и хришћани."
  19:35,"Није Божје да има дете, Њему то не приличи, нити то може бити! Он је врло високо изнад тога да Себи узме дете међу Својим створењима. Бог је Узвишен свемогућ, па кад нешто одлучи да учини, само нареди: “Буди”, и оно буде; нико Божју одредбу не може да одбије."
  19:36,"И Исус, мир над њим, такође, рече синовима Израиљевим: “Обожавајте само Бога и немојте ниједно божанство поред њега да обожавате! Бог је мој и ваш Господар, нема истинског божанства осим Њега! Ето то је прави пут у вери, а све мимо тога је странпутица и заблуда.”"
  19:37,"Међутим, синови Израиљеви су се подвојили у погледу Исуса, мир над њим, и поделили у групације. Неки су признали: Он је Божји Посланик, док су други то оспорили и сматрали су га непријатељем и неверником. Неке групе су екстремно претерале и казале да је Бог, док су други казали да је Божји син. Узвишен је Бог од онога како Га сматрају и описују, а тешко онима који су се разишли о истини о њему на Судњем дану, када се људи буду обрачунавали због својих дела."
  19:38,"О како ће неверници добро чути страхотне звукове и како ће јасно видети страшне призоре оног Дана кад буду полагали рачун пред Свезнајућим Богом. Многобошци и неверници су на овом свету били далеко од Правог пута, који је Бог дао да буде веома јасан, и нису се припремали за полагање рачуна на Судњем дану, све док нису умрли у таквом стању."
  19:39,"И опомени људе, Божји Посланиче, на Судњи дан, дан туге због неиспуњавања Божјих заповести, у којем ће Свезнајући Бог позвати створења на одговорност; срећне ће да награди, а несрећне ће да казни. Међутим, неверници су на овом свету немарни спрам Дана судњег јер окрећу главе од истине и следе неистину, па немају исправно веровање и не чине ради Бога добра дела."
  19:40,"Само ће Свемогући Бог наследити Земљу и оне који живе на њој, кад ће учинити да сва створења помру и кад ће само Он, Живи Који не умире, остати. И Богу Узвишеном све ће да се напослетку врати па ће Он, сводећи обрачун, вернике да награди, а невернике да казни."
  19:41,"Посланиче, казуј из Кур'ана казивање о Авраму, мир над њим, једном од најискренијих и најбољих Божјих пријатеља; њега је Свевишњи Бог почастио веровесништвом и одабрао га међу посланицима."
  19:42,"Кад се Аврам, мир над њим, обратио свом оцу: “Зашто, о оче мој, обожаваш кипове, материју која не чује нити види, нити те може од зла сачувати, нити ти може какво добро донети? Само Узвишени Бог даје добро и зло.”"
  19:43,"И рекао му је: “Мене је, оче мој, Свевишњи Бог почастио корисним знањем које ми је дао у виду објаве, па прими мој савет и следи Прави пут који ћу ја да ти укажем.”"
  19:44,"“О оче мој”, обратио се његов брижни син Аврам, “немој да обожаваш ђавола тиме што обожаваш кипове, и немој да бежиш од обожавања Јединог Бога! Ђаво је, знај то, непријатељ Божји који се не покорава Богу из своје охолости.”"
  19:45,"“О оче мој, бојим се да ћеш умрети као неверник, па ће те неизоставно стићи Божја казна у пакленој ватри, у којој ћеш заувек остати и са сотоном у Паклу бити.”"
  19:46,"Супротно сваком очекивању, он је одговорио Авраму овако: “Зар ти, о Авраме, желиш да обожаваш неке друге, а не моје богове? Ако не престанеш да вређаш и понижаваш моје богове, заиста ћу те каменовати. Иди од мене, не желим с тобом да разговарам, и не желим да те видим!”"
  19:47,"Посланик Аврам, мир над њим, рече оцу: “Од мене нећеш доживети никакву непријатност, сигурно. Молићу Узвишеног Бога да те упути на Прави пут и да ти опрости грехе. Мој Господар ми увек услиша молитву и врло је благ према мени.”"
  19:48,"Рекао је на крају: “И повлачим се од тебе, и народа твог, и лажних божанстава која обожавате, а не Свезнајућег Бога. Нећу одустати од обожавања Бога Узвишеног, увек ћу Га молити, искрено Му веру исповедајући; надам се да због молбе коју упутим Богу нећу остати разочаран.\""
  19:49,"Након што је посланик Аврам, мир над њим, напустио свог оца и многобошце међу својим народом, порекавши исправност обожавања кипова и идола, Узвишени Бог му је даровао сина Исака, који је, опет, стекао сина Јакова, и обојицу је учинио племенитим веровесницима."
  19:50,"И све њих, Аврама и његове синове, Племенити је Бог одликовао Својом милошћу и високим степенима: посланством, мудрошћу, лепим и вечним споменом међу верницима."
  19:51,"Посланиче, казуј из Кур'ана казивање о посланику Мојсију, мир над њим, којег је Свемогући Бог изабрао за посланика, веровесника."
  19:52,"Бог Узвишен позвао је Мојсија, мир над њим, с десне стране брда Синај и с њиме разговарао и подарио му посланицу."
  19:53,"Бог Узвишен даровао је Мојсију, мир над њим, његовог брата Арона као веровесника и помагача. Господар је услишио Мојсијеву молитву коју је у вези с тим упутио."
  19:54,"Посланиче Ислама, казуј из Кур'ана казивање о веровеснику Јишмаилу, мир над њим, који је испуњавао дато обећање: шта год би обећао, то би испунио, никад обећање није прекршио; и био је Божји посланик."
  19:55,"Јишмаил, мир над њим, захтевао је од своје чељади обављање молитве и давање милостиње; Свевишњи Бог био је њиме задовољан."
  19:56,"Веровесниче, такође казуј из Кур'ана казивање о веровеснику Хеноку, мир над њим, који је био истинољубив, и искрен у речима и делима."
  19:57,"Бог Узвишен уздигао је Хенока, мир над њим, на високо место и учинили да се по добру спомиње на овом и на будућем свету."
  19:58,"Ови веровесници које је Свевишњи Бог споменуо овде јесу они које је обасуо Својом добротом, упутио их, подарио им посланство и упутио на чињење сваког добра. Они су потомци Адамови и оних које је Бог Узвишен спасио у лађи с Нојем, мир над њим, и потомци Аврамови и Јаковљеви. Кад би им се Божје речи учили, они би падали ничице, понизно и плачући из страхопоштовања према Богу, јер су искрени и послушни верници."
  19:59,"Али, после ових добрих људи дошли су зли људи који су занемаривали Божје заповести и избегавали молитву, и поводили су се за ниским пожудама чинећи оно што је Бог забранио. Њих ће на Будућем свету зло снаћи, биће несрећни и кајаће се у ватри Пакла."
  19:60,"Али они који се покају због греха, искрено верујући и добра дела чинећи, Узвишени Бог ће примити њихово покајање и прећи ће преко њихових лоших дела и неће им нимало умањити награду за добро које су чинили, даће им награду у целости."
  19:61,"И увешће их у Рај, који им је Свевишњи Бог обећао зато што су у постојање Раја чврсто веровали, а нису га видели. А Божје ће се обећање неизоставно испунити, немогуће је да Узвишени Бог прекрши Своје обећање."
  19:62,"Становници Раја неће у Рају да слушају бесмислице и безобразан говор, већ ће чути како једни друге поздрављају речима мира и спокоја Божјег, а у којем је садржана молитва да их мимоиђе свака непријатност и да буду сигурни од сваког страха. У Рају биће ујутру и навече опскрбљени храном и пићем каквим буду желели."
  19:63,"Ето такав Рај Свемогући Бог припремио је за богобојазне вернике, а богобојазан је свако ко испуњава Божје заповести и чува се Божјих забрана."
  19:64,"Анђео Гаврило се обратио посланику Мухаммеду, нека је мир над њим и Божја милост: “Ми, анђели, спуштамо се с неба само по наредби Божјој. Њему припада знање о свему шта нас чека на Будућем свету, о оном шта је прошло на овом свету и оном шта је између овог света и Будућег. Богу је знано све што се догодило, у сваком времену и на сваком месту; Свевишњи Бог ништа не заборавља.”"
  19:65,"Једино је Бог Узвишен Господар, Створитељ и Владар небеса и Земље и оног што је између њих, Он све то одржава, па само Њега обожавај, искрено и устрајно, не молећи се никоме поред Њега! Јер, Богу нико није сличан ни у чему, само Он има лепа имена и савршена својства и само су Његова дела савршена."
  19:66,"Поричући оживљење на Будућем свету, неверник говори: “Немогуће је да ћу после смрти, кад постанем прашина, бити враћен у живот.”"
  19:67,"Зар је заборавио порицатељ да га је Свемогући Бог давно, из ничег створио, кад је био ништа, и да је, по логици, лакше поново створити оно што је већ постојало – а Богу је све лако."
  19:68,"Узвишени Бог се куне Самим Собом, да ће оживети невернике порицатеље заједно са ђаволима на Судњем дану и затим ће их сигурно довести да око ватре у Паклу на коленима клече! – Клечаће од незамисливо великог страха и страшног призора."
  19:69,"Затим ће Свевишњи Бог прво казнити оне који су били највећи неверници и неправедници, оне који су били највише охоли и најдрскији, и они ће осталима бити предводници у казни."
  19:70,"То ће тако бити, јер Свезнајући Бог најбоље зна оне који су највише заслужили да буду кажњавани у ватри Пакла и његовој жестини."
  19:71,"И не постоји ниједан човек а да неће стићи до Пакла а затим ће прећи преко моста, изнад Ватре постављеног; прелазиће различитом брзином, тј. сходно својим делима. Неупитан је прелазак преко Пакла– Силни се Бог обавезао да ће то тако бити."
  19:72,"А онда ће Племенити Бог да спаси оне који су Га се бојали поступајући складно Његовим заповестима, а у ватри Пакла ће оставити неправеднике да клече на коленима, па неће моћи да побегну нити ће моћи да се ослободе патње."
  19:73,"Када су им се казивале јасне кур’анске речи, неверници су говорили верницима: “Шта мислите, јесмо ли ми или ви у бољем положају и ко има више следбеника?”"
  19:74,"А колико је само Узвишени Бог уништио народа пре меканских многобожаца порицатеља, а били су богатији од ових неверника и својим изгледом су више очаравали!"
  19:75,"Веровесниче реци: “Бог ће оног ко је у заблуди оставити да лута, даће му времена, али ће тај заблудели, кад угледа претњу Божју: казну на овом свету или наступање Судњег дана – сигурно сазнати ко је гори положајем и ко је слабији војском и има мање поборника.\""
  19:76,"А Племенити Бог ће онима који верују и чине добра дела само повећати веровање зато што су послушни Богу и зато што доследно следе Веровесника, нека је мир над њим и Божја милост. Због оних дела која је Ислам означио добрим делима човек ће код Бога имати огромну награду и леп повратак, наћи ће их онда кад му буду најпотребнија."
  19:77,"Зар се, Посланиче, не чудиш оним неверницима који поричу Божје речи и знамења, и негирају Ислам и говоре да ће на Будућем свету бити у добром положају, да ће им бити дата вечна уживања у Рају, и да ће бити са својом децом!"
  19:78,"Је ли он спознао будућност па да за себе тврди тако нешто, или му је пак Милостиви Бог то обећао?"
  19:79,"Нити је спознао невидљиво, нити је од Бога обећање примио, него је лажов. Свезнајући Бог записаће његове лажи и даће му огромну патњу зато што је неистине износио."
  19:80,"А све оно што му је Бог Узвишен дао, одузеће му кад буде на самрти, па ће пред Бога стати сам, без помагача и икаквог ослонца."
  19:81,"Неверници, уместо у Бога, верују у некаква божанства која обожавају и од којих траже помоћ, понос и величину."
  19:82,"Никад људи неће постићи успех, величину и понос обожавајући идоле, кипове, свеце, а не Свевишњег и Јединог Бога! На крају, иста та лажна божанства ће порећи на Судњем дану да су их људи обожавали, и биће им противници и занегираће њихово обожавање."
  19:83,"Не видиш ли, Божји Посланиче, да је Узвишени Бог, по Својој правди и мудрости, невернике ђаволима препустио па их они заводе на грех и спречавају их да спознају истинску Божју веру?"
  19:84,"Због тога не тражи од Бога да што пре уништи неправеднике, Бог полако њихове дане одбројава и бележи сва дела њихова ниједно не запостављајући. И кад истекне време и рок за опрост и покајање, биће кажњени онако како заслужују."
  19:85,"Посланиче, спомени им Судњи дан, када ћемо богобојазне, који су извршавали наредбе и клонили се забрана, пред Господаром скупити и почаст им указати."
  19:86,"А жедне невернике ће анђели чувари Пакла грубо потерати у ватру Пакла."
  19:87,"Неверници се неће моћи једни за друге заузимати. То ће моћи само они који су на овом свету исправно веровали у Бога и Божје посланике."
  19:88,"Износећи лажи, Јевреји и хришћани тврде да је Бог Узвишен Себи узео дете."
  19:89,"Многобошци, заиста, говоре страшне и гнусне речи о Свевишњем Богу тврдећи да Он има дете!"
  19:90,"Готово да се због страхоте тих ваших речи небеса расцепе, а Земља распукне и пропадну планине рушећи се – из срџбе због потворе на Бога."
  19:91,"Готово да се догоди та велика катастрофа зато што многобошци износе лаже и потворе тврдећи да је Свевишњи Бог између својих створења за Себе одабрао дете. Заиста, Бог је врло високо изнад оног како Га описују безбожници."
  19:92,"Богу Величанственом, не приличи да има дете, Он је заиста независтан о било коме."
  19:93,"Сви који се налазе на небесима и на Земљи, анђели, људи и духови, вратиће се Силном Богу на Судњем дану понизни, скрушени и страхопоштовања пуни."
  19:94,"Свезнајући је Бог сва створења побројао и зна тачно колико их има, ништа Му није непознато."
  19:95,"Сваки ће човек на Дан проживљења Богу Узвишеном да дође сам, без игде иког, без иметка, помагача и власти."
  19:96,"Оне људе који верују у Бога и чине добра дела – Бог ће увести у Своју милост и учиниће да их створења заволе, прихвате и по добру спомињу."
  19:97,"Веровесниче, Племенити је Бог овај Кур’ан учинио лаким, на твом, арапском језику, да би помоћу њега обрадовао богобојазне честите вернике Божјим задовољством и наградом у Рају, а да би велике свадљивце, пркосне грешнике који слепо следе странпутицу и боре се за њу упозорио на казну у Паклу."
  19:98,"Много је претходних народа Свемогући Бог уништио, не видиш ниједног од њих нити чујеш њихове гласове. Као што је њих уништио, тако ће уништити и невернике твог народа, онда када Бог буде то хтео."
  20:1,"О кур’анским скраћеницама већ смо говорили, на почетку поглавља ел-Бекара."
  20:2,"Бог ти, Посланиче, није објавио овај Кур’ан зато да буде узрок твоје туге због тога што твоји сународници не желе да прихвате Ислам."
  20:3,"Бог Узвишен објавио је часни Кур’ан да помоћу њега упозориш оне који се боје Бога и Његове казне, како би извршавали Божје заповести, а сустезали се од Божјих забрана."
  20:4,"Величанствени Кур’ан објављује ти Бог, Који је створио Земљу и висока предивна небеса."
  20:5,"Кур’ан је објава од Милостивог Бога, Који се узвисио изнад Арша, престола који се налази изнад небеса огромних, узвисио се онако како приличи Његовој величини."
  20:6,"Само Свевишњем Богу, Зналцу свих тајни, припада све што је на небесима и на Земљи и све што је између њих и све што је под земљом. Искључиво Он све ствара, свиме управља и не постоји поред Њега друго истинско божанство."
  20:7,"И када Посланиче гласно говориш или се некоме тихо обраћаш, знај да Бог Узвишени савршено зна јавни и тајни говор, а познаје и мисли, и ништа Му није скривено!"
  20:8,"Само је Аллах прави Бог, нико осим Њега не заслужује да буде обожаван. Бог има најлепша имена, која указују на Његова савршена својства, и у њима нема било какве мањкавости."
  20:9,"Јеси ли, веровесниче, сазнао за казивање о Мојсију, мир над њим?"
  20:10,"Када је Мојсије у пустињи угледао је ватру како пламти, обратио се својој породици: “Сачекајте ме овде, угледао сам ватру, отићи ћу до ње и донећу вам потпалу да се огрејете и скувате храну или ћу поред ватре да нађем неког ко ће да ми покаже куда требамо да наставимо даље!”"
  20:11,"И када је Мојсије, мир над њим, дошао до оне ватре, Свевишњи Бог га је позвао: “О Мојсије!”"
  20:12,"Узвишени Бог позвао је Мојсија, мир над њим, рекавши му да је Он његов Господар и Бог па му је наредио да изује обућу, због светости благословљене долине Тува."
  20:13,"Бог се обратио Мојсију: “Тебе сам изабрао за достављање посланице, па помно и сабрано слушај шта ти се објављује!”"
  20:14,"Бог рече Мојсију: “Ја сам, заиста, Бог, не постоји друго божанство које заслужује да се поред Мене обожава! Ја немам никог сличног, па Ме обожавај, и само се Мени покоравај а молитву обављај да би Ме у њој спомињао и славио!\""
  20:15,"Бог рече посланику Мојсију, мир над њим: “Знај, Мојсије, да ће Час оживљења сигурно да дође! У потпуности је свима скривен, и ниједно створење не зна тренутак његовог доласка. Али постоје предзнаци на темељу којих може да се зна близина Судњег дана. Како би тада свако биће било награђено или кажњено за своја дела."
  20:16,"И Бог му рече: “И нека те зато, о Мојсије, од веровања у Дан проживљења и припремања за њега не одврати онај ко га пориче – такав није на Правом путу него само следи своје страсти! Ако будеш следио такве људе, засигурно ћеш да настрадаш.”"
  20:17,"И на крају, Бог је упитао Мојсија, мир над њим, шта држи у својој десној руци."
  20:18,"„Ово је мој штап“, одговори он, „којим се поштапам и којим лишће својим овцама скидам, а служи ми и за друге потребе.“"
  20:19,"И тад је Свемогући Бог заповедио посланику Мојсију, мир над њим, да баци штап из руке."
  20:20,"Мојсије је извршио Божју заповест: бацио је штап на земљу којег Свезнајући Бог претвори у змију."
  20:21,"Међутим, Свевишњи Бог наредио му је да узме змију и да је се не боји јер неће да му науди. Рекао му је да ће се змија, чим је Мојсије узме, претворити у штап."
  20:22,"И наредио му је да увуче руку под пазух, па ће се појавити бела, али без недостатка, болести и шуге, у чему је било друго Мојсијево, мир над њим, знамење."
  20:23,"Ово је Бог Узвишен наредио Мојсију како би видео нека Божја велика чуда – доказ Божје моћи, величине и једноће."
  20:24,"Племенити Бог је наредио посланику Мојсију да иде код фараона јер је превршио сваку меру у злу, насиљу, неверству и чињењу нереда."
  20:25,"Тад се Мојсије, мир над њим, обратио Богу Узвишеном молитвом да учини пространим његова прса, да би могао да достави посланицу људима."
  20:26,"И замолио је да му Господар олакша његов положај, како би био доследан оном у шта позива."
  20:27,"И замолио је да учини да течно говори и да се не заплиће у говору."
  20:28,"“Да би они које ћу позвати разумели шта им желим рећи и у шта их позивам,” рекао је."
  20:29,"“И подари ми помоћника из моје породице који ће ми помоћи у достављању посланице и позивању у монотеизам,” казао је."
  20:30,"“Нека тај помоћник буде Арон, брат мој,” додао је."
  20:31,"“Оснажи ме братом мојим Ароном и помози ме њиме, да бих могао да пренесем ово што си ми поверио,” рекао је Мојсије."
  20:32,"“И њему подари посланство, па да са мном доставља Твоју објаву,” казао је."
  20:33,"\"Да бисмо те речима и делима много славили и величали\", рече Мојсије."
  20:34,"“И много спомињали име Твоје, а то ће нам бити највећи помагач у достављању посланице,” додао је."
  20:35,"И на крају је закључио: “Боже, Ти, заиста, видиш наш положај и није Ти ништа скривено!”"
  20:36,"Узвишени Бог је удовољио овој Мојсијевој, мир над њим, молби и дао му је све што је од Њега тражио."
  20:37,"Пре ове, Племенити је Бог дао Мојсију још једну благодат: уточиште које му је пружио кад је Мојсије дојенче био."
  20:38,"Кад је Бог Узвишен мајку Мојсијеву, мир над њим, надахнуо како да сачува свог сина."
  20:39,"Бог ју је надахнуо да стави свог сина Мојсија у сандук и да га спусти у реку Нил која га је носила до обале и однела до дворца фараоновог, који је био Божји непријатељ и непријатељ Мојсијевог народа. И Узвишени Бог је учинио да људи заволе и прихвате Мојсија, и дао је да расте у окриљу Његове пажње и милости."
  20:40,"Бог се обратио Мојсију: “Доказ да смо, Мојсије, водили бригу о теби и да смо држали ситуацију под контролом јесте то што смо учинили па је твоја сестра пошла да те тражи а затим је рекла онима који су те узели: ‘Хоћете ли да вам покажем жену која ће да се брине о њему и доји га?’ И Господар те вратио мајци да те доји и пази, срећна и весела због тога што си жив и здрав, а фараон тога није био свестан. И ослободили смо те, о Мојсије, огромне бриге и страха од погубљења зато што си убио оног Копта. Била је то кушња на коју те Бог ставио како би те припремио и изабрао. И ти си Мојсије после тога, напустио Мисир и отишао си међу становнике Медена, где си остао неколико година, затим си дошао у сусрет Мени, у тачно одређеном тренутку.”"
  20:41,"“И Ја сам те, о Мојсије, изабрао за Свог посланика који ће доставити људима Моју посланицу,” рече му Бог."
  20:42,"И наредио је Мојсију да он и брат његов Арон иду, с доказима који указују на то да је Бог Узвишенi један једини свемогући Бог, наредивши им да увек спомињу Божје име и да остану снажни кад је реч о достављању вере."
  20:43,"Бог Узвишен је наредио Мојсију и његову брату Арону да оду код фараона јер се био осилио на Земљи и прешао границе неверства, насиља и неправде."
  20:44,"Бог им је ставио у обавезу да се фараону обрате на леп начин и благо, а не строго и грубо, да би фараон што лакше и што пре прихватио позив."
  20:45,"Мојсије и Арон рекоше: “Бојимо се, Господару наш, да нас фараон одмах на муке не стави или у лаж утера!”"
  20:46,"Бог Узвишен објавио им је да се не боје фараона, јер је Он с њима, даје им подршку и помоћ, чује њихове речи и све види."
  20:47,"И наредио је Мојсију и Арону да обавесте фараона да су њих двојица изасланици Господара светова, Који је уједно и фараонов Господар, и да затраже од њега да пусти синове Израиљеве које је заробио у Мисиру, и да их не обавезује тешким пословима и да их не узнемирава. И донели су фараону очито знамење, наднаравно дело које указује да су њих двојица заиста Божји посланици, рекавши му да ће у миру да живе, на овом свету, а биће сигуран од казне, на Будућем свету, онај који верује и следи Прави пут."
  20:48,"И најзад су му казали: “Бог Узвишен објавио нам је да ће казна да стигне оне који буду порицали Божје посланике и који буду окретали главу од Његовог верозакона.”"
  20:49,"Фараон, поричући, упита: “А ко је, о Мојсије, ваш Господар?”"
  20:50,"На ово питање Мојсије, мир над њим, је одговорио: “Наш Господар је Онај Који је све савршено и прелепо створио, а затим је свако створење надахнуо да се користи оним што је за њега створено и да се одржи у животу.”"
  20:51,"“А шта је с претходним народима, па и они су порицали и негирали постојање Бога?” Упитао је фараон."
  20:52,"Мојсије, мир над њим, је одговорио: “Само Племенити Бог зна о тим древним народима и о њиховим делима, која су записана у Плочи помно чуваној. Мој Господар не греши у оном што чини, ни у прописивању верозакона, Он ништа не заборавља. Узвишени Бог прописује законе и поступа на темељу савршеног знања и истине.”"
  20:53,"И додао је Мојсије: “Бог вам је Земљу потчинио да на њој живите и умирете и да се користите њеним добрима, и утро вам је путеве и стазе да бисте се без тешкоће кретали, и Он вам даје кишу уз помоћ које расте разноврсно биље - храна људима и животињама."
  20:54,"О људи, једите укусна дозвољена јела која вам је Бог дао на Земљи и напасајте на пашњацима своју стоку! У свим тим благодатима на Земљи се налазе докази Божје моћи и Његове једноће, за оне који су разумни."
  20:55,"Бог Узвишен створио је људе од земље и у њу их враћа, након што умру, и из ње ће их проживети како би на Судњем дану полагали рачун за своја дела."
  20:56,"Свезнајући Бог показао је фараону све очите доказе и наднаравна дела, али је фараон порекао сва знамења и одбио је да следи истину и да поверује у Бога."
  20:57,"Фараон је упитао Мојсија, мир над њим: “Јеси ли то, о Мојсије, дошао да нас помоћу своје враџбине истераш из наше земље?”"
  20:58,"“Знај да ћемо и ми теби враџбину сличну твојој припремити”, запретио је фараон, “па закажи нам састанак којег ће се доследно придржавати обе супротстављене стране, на месту које свима одговара.”"
  20:59,"Мојсије им рече да рочиште буде на дан празника, кад се сви припремају и ради њега окупљају; нека се сви ујутру сакупе."
  20:60,"Фараон се окрену од истине и сакупи чаробњаке и дође на рочиште."
  20:61,"Посланик Мојсије, мир над њим, упозорио је чаробњаке на опасност изношења лажи на Свевишњег Бога, јер би их Бог, ако тако поступе, могао уништити – а прави је страдалник онај који износи неистине на Узвишеног Бога."
  20:62,"И чаробњаци се подвојише у мишљењу након што су чули Мојсијево упозорење, па се почеше сашаптавати међусобно да присутни не би чули њихову расправу."
  20:63,"Чаробњаци рекоше: “Мојсије и Арон су чаробњаци који желе, помоћу својих трикова, да изведу фараона и његов народ из земље ваше и желе да униште вашу исправну веру;"
  20:64,"“Зато будите паметни и лукави, немојте се подвајати, и заједно против њих двојице наступите”, казали су чаробњаци. “Баците своје конопце одлучно, да бисте одушевили присутне и победили Мојсија и Арона! Успеће онај ко данас надвлада свог противника.”"
  20:65,"“О Мојсије, теби препуштамо да одабереш ко ће први да баци оно што држи у рукама. Па хоћеш ли ти први да бациш свој штап или ћемо ми бацити своје конопце”, рекли су."
  20:66,"“Ви први баците своје конопце”, рече Мојсије, мир над њим. И пошто су чаробњаци побацали своје конопце, Мојсију се причини да су њихови конопци праве змије које се крећу."
  20:67,"Видевши то, посланик Мојсије, мир над њим, осети да га прожима страх и зебња, јер му није било једноставно да гледа тај њихов трик."
  20:68,"Тад је Бог Узвишен објавио Мојсију: “Буди постојан и не осећај страх и зебњу због оног што си видео! Ти ћеш данас, уз Божју дозволу, да победиш.”"
  20:69,"“Баци штап, који се налази у твојој десној руци”, рече му Свевишњи Бог, “и он ће прогутати њихове штапове и конопце, јер су они извели само вешт трик и велику обману, а чаробњак не може, ма где дошао, да успе.”"
  20:70,"И након што је Мојсије, мир над њим, урадио онако како му је Бог Узвишен заповедио, истина је победила и успоставило се да Мојсије говори истину. Тад су чаробњаци поклонили и пали ничице пред Господаром светова и рекли: “Ми верујемо у Бога, Једног Јединог, Који је Господар Мојсијев и Аронов, и Господар свега што постоји!”"
  20:71,"Тада се њима обратио фараон: “Зар сте поверовали у оно што Мојсије говори, а то вам нисам дозволио? Мојсије вас је и научио чаробњаштву, он је ваш првак у томе! Ја ћу вам руке и ноге унакрст поодсецати, десну руку и леву ногу, и обратно, и након тога ћу вас разапети да будете поука другим људима! А то је најстравичнија казна. Осим тога, знаћете ко кажњава жешће и истрајније: ја или Мојсијев Бог.”"
  20:72,"Они му рекоше: “Нећемо ти дати предност над истином коју је донео Мојсије и нећемо теби, лажном божанству, дати предност над Свевишњем Богу, Једном Једином, Који нас је створио. Фараоне чини шта хоћеш! Твоја се моћ над нама огледа само у животу на овом пролазном свету, а казна на коју нас ставиш проћи ће наступањем наше смрти.”"
  20:73,"Казали су и ово: “Ми верујемо да само Бог заслужује да се обожава и верујемо у Мојсијево посланство, надајући се да ће нам милостиви Бог опростити грехе и зло које смо нанели људима тиме што си нас ти присиљавао на враџбину. И знај, фараоне, да Бог боље награђује оне који су Му одани, и да трајније кажњава оне који Му се противе.”"
  20:74,"Заиста, ватра у Паклу биће пребивалиште оном ко пред Силним Богом изађе као неверник, у њој ће довека остати, неће умрети, па да се ослободи муке, нити ће живети животом достојним за човека."
  20:75,"А ко пред Узвишеним Богом, на Дан проживљена, изађе као верник, и који је чинио добра дела такав ће имати високе степене у Рају."
  20:76,"И боравиће у еденским баштама, испод чијег дрвећа реке теку, у њима ће заувек остати. И биће то награда свима онима који се покају од греха и сачувају неверства."
  20:77,"Свевишњи Бог објавио је посланику Мојсију: “Ноћу изведи синове Израиљеве, слуге Моје, из Египта и упути се с њима кроз море, сувим путем, не страхујући да ће те фараон стићи нити да ћеш се утопити.”"
  20:78,"Мојсије, мир над њим, извео је синове Израиљеве ноћу, онако како му је Бог Узвишени заповедио, водећи свој народ кроз море, док их је фараон са својим војскама следио. Затим су се Мојсије и они који су били са њим спасили, а фараон и војска његова су се утопили јер су их огромни таласи мора прекрили."
  20:79,"Фараон је свој народ у заблуду и пропаст одвео улепшавајући им странпутицу, и није му указао на Праву стазу, на пут спаса."
  20:80,"Бог Узвишени наредио је синовима Израиљевим да се сете Божјих благодати кад их је избавио од фараона и његових војски, и обећано време у којем ће доћи на десну страну Синајске горе да Мојсију, мир над њим, објави Тору, и дао им је пиће као мед укусно и пријатно препеличје месо, једину храну коју су имали док су у пустињи уморни и исцрпљени лутали."
  20:81,"Свемогући Бог заповедио је синовима Израиљевим да једу дозвољена укусна јела којима их Он опскрбљује, али да не крше Божје заповести чинећи грехе. Онога ко крши Божје заповести и чини грехе, стићи ће Божја срџба, и настрадаће на оба света."
  20:82,"Бог заиста много опрашта онима који се искрено покају, верују у оно што Бог Узвишени објављује, чине добра дела а затим устрају на Правом путу."
  20:83,"Свезнајући Бог упитао је посланика Мојсија, мир над њим: “Зашто си пожурио на десну страну Синајске горе, о Мојсије, оставивши своје сународнике иза себе?”"
  20:84,"Мојсије је одговорио: “Мој Господару, ево иде за мном народ мој, сустићи ће ме, а пожурио сам Теби да будеш са мном задовољан.”"
  20:85,"И тад је Бог Узвишен известио Мојсија, мир над њим, да је његове сународнике довео у искушење па су почели да обожавају теле након што их је он напустио, и да је његов народ у заблуду одвео Самириj."
  20:86,"И Мојсије, мир над њим, вратио се свом народу кад су почели да обожавају теле, срдит и тужан због тога, па их је жестоко укорио: “Народе мој, зар вам Бог Узвишени није дао лепо обећање да ће да вам објави Тору? Па зар се ваше чекање одужило и нисте могли да се стрпите или сматрате да је оно теле божанство слично Богу? Или сте, пак, желели да вас стигне Божја срџба и казна, па сте прекршили обећање које сте ми дали и занемарили истину коју сам вам донео!?”"
  20:87,"Синови Израиљеви одговорише свом посланику: “О Мојсије, нисмо те изневерили кршећи дато обећање од своје воље, већ смо носили накит фараоновог народа са собом и побацали смо га у неку рупу и истопили га.” А Самириј је узео шаку земље испод анђела Гаврила и бацио га на оно злато и на ватру."
  20:88,"И од истопљеног злата Самири је излио синовима Израиљевим теле које је давало глас као да муче, па су затим они који су тиме заведени, говорећи оно што није истина, рекли другима: “Ово је теле ваш бог, па га обожавајте. Ово је и Мојсијев бог, али га је он заборавио и запоставио.”"
  20:89,"Зар они који су обожавали теле и који су њиме били искушани нису видели да је исто то теле обична ствар која не говори нити се одазива на позив, и да не може својим обожаватељима да донесе било какво добро нити зла да их сачува?"
  20:90,"Арон, мир над њим, упозорио је синове Израиљеве пре него што се Мојсије, мир над њим, вратио: “Народе мој, ово теле је искушење у које сте доведени, да би се знало ко је искрен а ко лажац! Знајте да је Господар ваш Милостиви Бог, једини Бог, само је Он достојан да Га обожавате, па следите мене и слушајте моје заповести у вези с тим!”"
  20:91,"Међутим, они који су обожавали теле рекли су Арону, мир над њим: “Ми ћемо ипак обожавати ово теле све док нам се не врати Мојсије, па да видимо шта ће он да каже.”"
  20:92,"Након што се вратио, Мојсије повика: “Ароне, шта те је спречило, па ниси пошао за мном кад си видео да су почели да обожавају теле, а не Свемогућег Бога?”"
  20:93,"“Зашто се ниси упутио за мном? Јеси ли се супротставио мом наређењу по питању синова Израиљевих?” Упитао је Мојсије Арона, мир над њима."
  20:94,"Затим је Мојсије, мир над њим, из љутње, дохватио Арона за браду и за косу, вукући га себи, на шта је Арон рекао: “Брате мој, не вуци ме за браду и за косу! Плашио сам се ако пођем за тобом да ћеш рећи: ‘Оставио се синове Израиљеве разједињене, ниси им посветио пажњу, нити си послушао моју опоруку јер си кренуо за мном!’”"
  20:95,"Мојсије се затим обратио Самирију: “Шта те то натерало да заведеш синове Израиљеве и начиниш им теле које су почели да обожавају?”"
  20:96,"Самириј одговори: “Оно што други нису видели, ја сам видео! Видео сам анђела Гаврила, мир над њим, да јаше на коњу, након што су фараон и његове војске потопљени, па сам узео шаку земље испод копита коња анђела Гаврила, а затим сам то бацио на оно злато од којег сам направио теле. Ето тако ме је моја злочеста душа навратила на злодело.”"
  20:97,"Мојсије му рече: “Губи се одавде! Бићеш кажњен тиме што ћеш живети сам, остављен и занемарен, а и тиме што ћеш целог живота говорити: ‘Никог нећу дотакнути, и нека ме нико не дотиче!’ А на Будућем свету Бог ће те жестоко казнити због огромног злочина који си учинио тиме што си навео синове Израиљеве да обожавају теле. Ево, погледај ово теле које сте обожавали поред Свевишњег Бога: спалићемо га, несумњиво, и његов пепео ћемо расути по мору.”"
  20:98,"О људи, само је Аллах достојан обожавања, Он је ваш једини Бог, Који нема сличног! Он Својим знањем све обухвата, ништа Му не може умакнути и ништа Му није непознато."
  20:99,"Као што ти је, Веровесниче, Свезнајући Бог објавио казивање о Мојсију, мир над њим, исто тако, Он ти објављује вести о древним народима. О томе ти говори у часном Кур’ану, у којем су поука и опомена онима који желе да извучу поуку."
  20:100,"Ко се окрене од часног Кур’ана не следећи његове упуте и не поступајући у складу с његовим заповестима, на Судњем дану понеће огромни грех због тога и заслужиће болну казну."
  20:101,"Такви ће у болној казни вечно да остану, а језив ће товар на својим леђима да носе на Дан проживљења!"
  20:102,"То ће бити оног дана кад анђео дувне у рог, ради наступања Часа суђеног и оживљења створења. Тад ће Свемогући Бог учинити да анђели потерају и сакупе невернике, од страха модрих очију и коже; помодреће због страховитих призора које ће видети."
  20:103,"Неверници ће се међусобно сашаптавати, веома тихо, и једни другима ће да говоре: “На пролазном свету нисте провели више од десет дана.”"
  20:104,"А Узвишени Бог савршено зна о чему ће они да говоре кад најученији и најразборитији међу њима закључи: “На пролазном свету сте провели незнатно мало времена!”"
  20:105,"Божји Посланиче, неверници те питају шта ће се догодити с планинама на Судњем дану, па их извести да ће Узвишени Бог планине уклонити са Земље и претвориће их у прах."
  20:106,"Па ће Земља након тога равна и глатка ледина постати; на њој неће бити никаквих грађевина нити биља."
  20:107,"На Земљи тад неће постојати ни долина ни брежуљака, биће сасвим равна."
  20:108,"На Дан проживљења, људи ће се одазвати гласнику, неизоставно и покорно, журећи на стајалиште, и сви ће утишати своје гласове, из понизности и страхопоштовању према Богу Узвишеном, само ће се шапат чути."
  20:109,"На Дану великог полагања рачуна од користи ће бити посредовање само оном за кога Бог дозволи да се посредује и чијим веровањем Бог буде задовољан."
  20:110,"Свевишњи Бог савршено зна шта људе чека на Будућем свету, Он добро зна шта су иза себе оставили на пролазном свету. Људи не могу знањем да обухвате Божје Биће и савршена својства."
  20:111,"Сви ће се људи покорити Богу, Живом и Вечном, Оном Који не умире, Оном Који уређује све што постоји. А настрадаће и сваку ће наду изгубити они који пред Богом, Зналцем свих тајни, дођу као многобошци."
  20:112,"Они који су чинили добра дела и веровали у Свевишњег Бога неће се плашити да ће им Узвишени Бог учинити неправду уписавши им грех који нису починили или им смањити награду за добра дела која су чинили."
  20:113,"Као што Свемогући Бог захтева од верника чињење добрих дела и као што упозорава незнанобожце на погубност неверства и чињења греха, објавио је овај Кур’ан Божјем Посланику, нека је мир над њим и Божја милост, на арапском језику да би људи схватили његове поруке. У Својој је књизи Свемогући Бог објавио разна упозорења и претње, не би ли се људи побојали Бога Узвишеног поступајући према Његовим заповестима, и не би ли славни Кур’ан у њима побудио богобојазност и свест о неопходности узимања поуке."
  20:114,"Нека је узвишен и слављен Свевишњи Бог, Један Једини, Силни и Милостиви, Владар Истинити, узвишен је Он од онога како га описују незнанобошци! И не жури Веровесниче с учењем часног Кур’ана пре него што ти анђео Гаврило у потпуности не пренесе његово учење. И моли Свемогућег Бога да ти повећа и прошири знање."
  20:115,"Пре него што је Адам појео плодове са дрвета у Рају, Бог Узвишен му је опоручио да то не чини, и упозорио их да им је ђаво заиста отворени непријатељ, и да не допусте свом непријатељу да их изведе из Раја јер ће несрећни да буду. Ђаво је међутим насртао на Адама и Еву лажно им обећавајући, па су му поверовали и занемарили Божје упозорење, и нису били стрпљиви и одлучни."
  20:116,"Спомени Посланиче када је Свезнајући Бог заповедио анђелима да се поклоне Адаму! И сви су Адаму пали ничице, само Сотона то није учинио, он се успротивио Божјој наредби."
  20:117,"Узвишени Бог рече Адаму да је Сотона непријатељ њему и његовој жени Еви, па нека се припазе и буду опрезни јер би их он могао из Раја извести и сасвим их упропастити."
  20:118,"Бог Узвишен обратио се Адаму: “Обећавам ти да у Рају никад нећеш да огладниш, јер хране има у изобиљу, а нећеш ни го да будеш, јер има довољно одеће!”"
  20:119,"“Адаме, у Рају нећеш никад жеђ да осетиш, нити ћеш жегу да осетиш.\""
  20:120,"Међутим, Сотона је почео да шапуће и наговара Адама заводећи га и уливајући му лажна обећања: “Адаме, желиш ли да ти укажем на дрво због чијих ћеш плодова бесмртан постати, па ћеш у Рају вечно остати и краљ ћеш у њему заувек да будеш?”"
  20:121,"Па ипак, Адам и Ева поједоше плодове са забрањеног дрвета и указаше им се њихова стидна места, због греха, а била су покривена, и они почеше по њима рајско лишће да стављају, како би се покрили. Адам се супротставио Божјој забрани па је, једући плодове с оног дрвета, са Правог пута скренуо."
  20:122,"Затим га је Свевишњи Бог изабраником учинио, и опростио му је грех и примио покајање, и на Прави пут извео."
  20:123,"Бог Узвишен наредио је да Адам и Ева и Сотона напусте Рај и да се настане на Земљи, и рекао је да ће њима двоје и њиховом потомству Сотона да буде вечити непријатељ до Судњег дана. А када људима од Свевишњег Бога дође упута посредством Његових посланика, онај ко буде следио посланике биће упућен на Прави пут, и неће залутати, и биће сачуван патње на Судњем дану, а затим уведен у Рај."
  20:124,"Међутим, ко се окрене од веровања у Бога и занемари Његове заповести, такав ће на Земљи тешким животом да живи, па макар и богат био, а после смрти га чека тешка казна. И на Дан проживљења Бог ће га слепим проживети."
  20:125,"Онај ко је у свом животу био неверник рећи ће Богу: “Господару мој, зашто си ме на Судњем дану проживео слепим кад сам на Земљи вид имао?”"
  20:126,"Узвишени Бог ће му казати да га је слепим проживео јер се и он на Земљи правио слепим пред Божјим доказима и знацима, заборављајући и занемарујући послушност Узвишеном Богу, па ће зато сада и сам бити занемарен и заборављен у Паклу."
  20:127,"Ето тако ће Свемогући Бог казнити све оне који се буду страстима и гресима одавали, и не буду веровали у јасне доказе и речи свог Господара. А казна на Будућем свету биће страшнија и болнија од тешког живота на овом свету, и биће вечна и никад неће престати."
  20:128,"Зар незнанобошцима није познато колико је Свемогући Бог уништио грешних народа порицатеља, оних по чијим се селима и градовима они крећу!? У њиховом уништењу и траговима њихових села и градова јесте поука за оне који имају разума."
  20:129,"И да није праисконске одредбе Свезнајућег Бога да неће невернике казнити све док им се не достави Упута и док се не успостави доказ против њих, Узвишени Бог би им казну убрзао јер су је одмах заслужили."
  20:130,"Зато отрпи, Посланиче, сплетке и узнемиравање неверника, славећи и хвалећи Бога Узвишеног на јутарњој, подневској, послеподневској, предвечерњој и вечерњој молитви! Неке од ових молитви обављају се пре Сунчевог изласка, неке пре његовог заласка, а неке, опет, у ноћним сатима, и на крајевима дана. Обављај молитве како би у животу постигао задовољство и срећу а на Судњем дану награду са којом ћеш бити задовољан."
  20:131,"И немој да жудиш и да гледаш за пролазним лепотама и украсима овог света које је Узвишени Бог дао неверницима на овом, пролазном свету! Они су само доведени у искушење и заблуду путем тога, а награда и оно што ти је Господар твој обећао је боље од земаљских лепота и украса; јер награда у Рају је вечна и без престанка."
  20:132,"Веровесниче, нареди својој чељади да молитву обављају, стрпљиво и одано, у правом времену! Бог Узвишени не тражи од тебе да сам себе и остале опскрбљујеш, па Бог је тај Који свима даје опскрбу. А леп живот и завршетак у сваком погледу чека оне који се греха клоне и Бога боје."
  20:133,"Многобошци говоре: “Зашто нам Мухаммед не донесе какво чудо којим ће потврдити да је заиста Божји Посланик?” А зар им није довољно то што је Узвишени Бог објавио овај Кур’ан, наднаравну и савршену књигу, која потврђује претходне небеске објаве!?"
  20:134,"Да је Свемогући Бог казнио меканске многобошце пре него што је послао Божјег Посланика, нека је мир над њим и Божја милост, и објавио Кур’ан, они би сигурно казали: “Господару наш, зашто нам ниси посланика послао, па да поверујемо у Објаву коју би нам донео и запутимо се Правим путем пре него што смо понижени и осрамоћени у ватри Пакла?”"
  20:135,"Реци, Посланиче, меканским порицатељима: “Сви ми чекамо шта ће да се догоди, па чекајте и ви, а неизоставно ћете сазнати ко су били следбеници праве вере и ко је био на Правом путу: ми или ви.”"
  21:1,"Људима се ближи Судњи час ради полагања рачуна за своја дела, а они немарни, одбијају и окрећу се од истине, заокупирани овосветским ужицима, несвесни и неспремни за Судњи дан."
  21:2,"И када им њихов Господар објави нешто од Часног Кур’ана, они те речи чују али узалуд јер се не опамећују, него се Божјим речима исмејавају, не дајући им никакав значај."
  21:3,"Многобожци су слушали Кур'ан али су у погледу његових порука и опомена били сасвим немарни и слепи. Једном приликом су се састали и тихо шапатом једни другима рекоше да је Посланик Мухаммед само обичан човек, да се ни по чему не разликује од њих, па зашто би га следили? И рекоше да је часни Кур’ан, који му је објављен, враџбина па зар ће поверовати у Кур’ан, а виде да је чаролија?"
  21:4,"На то је Веровесник, нека је Божји мир над њим и благослов, само рекао: “Све припада Богу, Он зна шта се говори и на небу и на Земљи, зна о чему се неверници сашаптавају. Бог добро чује шта они говоре и зна шта чине! И даће им оно што заслужују.”"
  21:5,"Безбожници поричу величанствени Кур’ан, па неки говоре: “Кур’ан представља само снове који ништа не значе!” Неки кажу: “Кур’ан је измишљотина и лаж, није објава од Бога!” А неки, опет, тврде: “Мухаммед је песник, а Кур’ан је поезија! Ако Посланик истину говори, нека нам донесе чудо као што су чуда доносили и претходни посланици. Као, на пример, Мојсијев штап, и Салахову камилу коју је извео из стене.”"
  21:6,"Ниједан народ није поверовао у чуда која су тражили од својих посланика, па зар ће мекански многобошци поверовати ако им посланик Мухаммед, Божјом вољом, донесе или учини неко чудо? Напротив, када су им чуда долазила, сматрали су их лажним па би били уништени."
  21:7,"И пре посланика Мухаммеда, нека је Божји мир над њим и благослов, Бог је само људе као посланике слао, а не анђеле, и објављивао им Књиге. Зато питајте, о мекански незнанобожци, Јевреје и хришћане, ако то не знате!"
  21:8,"Бог Узвишени није посланицима дао особине анђела, па да живе без хране и воде, него су били искључиво из људског рода и ни по чему се у том погледу нису разликовали од осталих људи. И није им дао да вечно живе на овом свету, него су били смртници као и остали људи."
  21:9,"Касније је Свевишњи Бог испуњавао обећање које би дао веровесницима, спасивши њих и вернике који би се за њима повели, а уништио невернике насилнике који су били огрезли у греху и превршили сваку меру зла."
  21:10,"Бог вам је објавио овај Кур’ан, у којем је слава ваша, и понос ваш, успех на овом и Будућем свету, па зашто то не схватите? Зато пожурите и поверујте у Кур'ан, и радите по његовим заповестима!"
  21:11,"Много је било многобожачких села и градова чији су становници, неправедни били, па их је Свевишњи Бог уништио, а после њих друге народе је довео."
  21:12,"Кад би неверници видели да им се приближава казна, да ће их сустићи Божја срџба, почели би да беже из својих домова."
  21:13,"И анђели би их питали: “Куда бежите? Вратите се својим удобним животима, и забављајте се безбрижни као и до сада! Можда ћете бити упитани о вашем начину живота.”"
  21:14,"И они би, признајући своју немарност према Богу и своје грехе, говорили: “Тешко нама, пропаст нам предстоји! Били смо неверници и незахвални на Божје благодати."
  21:15,"И тако би кукали, пропаст призивајући и признавајући да су били неверници, све док Свевишњи Бог на њих не би спустио Своју казну, па би изгледали као жито пожњевено, непомични."
  21:16,"И знајте да Бог Узвишени није створио небо и Земљу за игру и забаву, већ их је створио из Своје огромне мудрости и са разлогом, и као доказ да Бог све може да учини."
  21:17,"Да је Свевишњи Бог хтео да се забавља, забављао би се онако како то Њему доликује, али се Бог не забавља, то Њему не приличи."
  21:18,"Свемогући Бог помоћу истине сузбија лаж и она у потпуности нестаје. А незнанобожци ће имати страшну казну у ватри Пакла јер износе огромне неистине о Једном Једином Богу."
  21:19,"Само Узвишеном Богу припада власт и све што је на небесима и на Земљи, Он ствара и управља. Анђели, Богу блиска створења, не зазиру од обожавања и богослужења Богу, то их не оптерећује нити им то досади."
  21:20,"И они, анђели, славе Бога и захваљују Му ноћу и дању, беспрекидно, и не малаксавају у томе."
  21:21,"Неверници обожавају кипове, идоле и друга лажна божанства поред Свевишњег Бога. Ти кипови, идоли и лажна божанства не могу мртве да оживе, па зашто обожавају немоћна створења поред Свемогућег Бога Који једини све може да учини?"
  21:22,"Да на Земљи и небесима постоје други богови који имају моћ као што је Бог има, пореметио би се ред и настала би катастрофа у свемиру. Немогуће је да постоје истински богови мимо Бога, Он је Господар Престола величанственог. Па нека је узвишен и слављен Бог, Господар светова, и врло високо изнад оног како о Њему говоре неверници!"
  21:23,"Узвишени Бог је један једини у Својој власти и Својим одредбама, и нико Га не може питати за Његове поступке и одредбе, док ће Он сва Своја створења упитати за њихова дела, па ће их према томе наградити или казнити."
  21:24,"Они уместо у јединог истинског Бога верују у лажна божанства за које тврде да им дају опскрбу, живот и смрт! Реци незнанобожцима Божји Посланиче: “Дајте јасан доказ да ти богови које обожавате заиста заслужују да се обожавају! Ни у овом Кур’ану, који ми се објављује, ни у пријашњим књигама немате доказ за своју тврдњу.” Напротив, већина многобожаца из свог незнања само слепо следи своје претке, зато се противе истини и не прихватају је."
  21:25,"Пре тебе Посланиче, Узвишени Бог, није послао ниједног посланика, а да му није објавио: “Осим Мене не постоји друго истинско божанство, зато само Мене обожавајте, и не узимајте, поред Мене, друга божанства!”"
  21:26,"Незнанобожци тврде да су анђели Божје кћери и говоре: “Милостиви Бог има дете!” Нека је слављен и хваљен Бог и врло високо изнад оног шта о Њему говоре незналице! Анђели су Божје слуге, и по положају Њему врло блиска и поштована створења."
  21:27,"Анђели су послушни Богу, Зналцу свих тајни, не говоре ништа и не чине ништа док им то Бог не допусти."
  21:28,"Свезнајући Бог савршено зна шта су анђели радили пре и шта ће да ураде у будућности. Они се не заузимају за људе осим са Божјом дозволом, а заузимају се само за оног са којим је Бог задовољан. Анђели су богобојазни и пуни страхопоштовања према Богу, увек су Му послушни и никад се не супростављају Његовим наредбама и забранама."
  21:29,"Под претпоставком да неки од анђела изјави да је он такође бог, био би на Судњем дану кажњен вечном казном у Паклу. Јер тако ће Бог казнити сваког многобожца и неверника."
  21:30,"Зар не знају они који не верују у Бога да су небеса и Земља били једна целина коју ништа није раздвајало, па нити је с неба киша падала, а нити је на Земљи биље ницало, и да их је Свемогући Бог, Својом моћи и снагом, раздвојио и затим учинио да помоћу кише, која пада с неба, расте разноврсно биље на Земљи? И зар не знају да Свевишњи Бог од воде све живо ствара? Па хоће ли они, који поричу Божју моћ и једноћу, поверовати у Њега и само Њега обожавати?"
  21:31,"Свемогући Бог створио је на Земљи непомичне планине које служе зато да се не поремети равнотежа Земље, и по њима је створио широке стазе и путеве, како би људима било лакше да се крећу и да остварују своје потребе и циљеве."
  21:32,"Бог је створио сигурна и огромна небеса без стубова, свод који покрива Земљу. Међутим, неверници су немарни, окрећу се од свих ових јасних знамења и очитих доказа."
  21:33,"Бог је Онај Који је створио ноћ да би људи у њој почивали и одмарали се, и створио је дан да би у њему привређивали и остваривали своје потребе, и створио је Сунце да буде извор светлости дању, и створио је Месец да светли ноћу. И све у свемиру има прецизну путању од које нимало не одступа."
  21:34,"Бог Узвишени није одредио да пре Посланика, нека је Божји мир над њим и благослов, иједан човек вечно живи; ако Посланик умре, зар ће његови непријатељи вечно да живе? Никад!"
  21:35,"Свако живо биће ће умрети, ма колико живело на овом свету! А живот на овом свету је само испит у добру и у злу, и тест за човека да ли ће се покорити Богу испуњавајући Његове заповести и чувајући се Његових забрана. А затим ће се на Судњем дану сви вратити Богу, како би полагали рачун за своја дела и према томе добили оно што су заслужили."
  21:36,"Кад безбожници виде Веровесника, нека је Божји мир над њим и благослов, ругају се и говоре: “Ево ово је човек који хули ваше богове!” Они поричу Божја знамења, негирају часни Кур’ан и окрећу се од веровања. Они су ти који заслужују критику јер поседују све ружне особине."
  21:37,"Бог Узвишен је створио човека па је по природи нестрпљив, и не може да дочека одређено. Због тога неверници пожурују Божју казну – а Узвишени Бог им је обећао да ће им показати казну и нема потребе да је пожурују."
  21:38,"Неверници пожурују казну исмејавајући се: “Кад ће већ једном Судњи дан, којим нам претите о верници, ако је истина то што тврдите?”"
  21:39,"Да безбожници знају каква их стравична казна у ватри Пакла у оковима чека, а коју неће моћи отклонити, не би устрајали на порицању, и не би пожуривали да их снађе казна."
  21:40,"Међутим, казна ће изненада да им дође и запрепастиће их, па је неће моћи одбити нити ће им се времена дати да се покају за своја недела и да затраже опрост од Бога Узвишеног."
  21:41,"Ако ти се твој народ исмејава Божји Посланиче, знај да су се и пријашњи народи исмејавали својим посланицима... Па је Свевишњи Бог учинио да се оствари казна над неверницима који су се исмејавали својим посланицима онда када би их они упозоравали на казну."
  21:42,"Божји Посланиче, реци онима који пожурују казну: “Осим Милостивог Бога, нико вас не може сачувати и заштитити, ноћу и дању, ако Он жели да вас казни.” Али ипак, неверници се, и поред тога, окрећу од Кур'ана и доказа у њему, и никакве поуке не узимају, због свог незнања и немарности."
  21:43,"Могу ли божанства којима се клањају многобошци да одбране своје следбенике од Божје казне? Та божанства која обожавају не могу нимало себи да помогну па како ће другима помоћи? Заиста, божанства њихова их не могу заштити од Наше казне!"
  21:44,"Неверници су довели себе у заблуду помоћу дугог живота, угледа, моћи и иметка, па упорно поричу и главе окрећу, заборављајући да Бог страховито кажњава. Зар ови заблудели не виде да Бог умањује њихову територију дајући им казне и поразе са свих страна? Зато нека се опамете и узму поуку пре него их стигне оно што је стигло народе пријашње. И нису они победници него побеђени."
  21:45,"Посланиче, реци људима: “Ја вас упозаравам и подсећам вас на казну овим Кур’аном који ми мој Господар објављује!” Али неверници не чују речи истине онако како их чују они који се Богу покоравају. Неверницима не користи застрашивање Божјом казном."
  21:46,"Да невернике само незнатни део Божје казне дотакне, сигурно би сазнали какве су последице порицања и отуђивања од истине коју је донео Посланик, нека је мир над њим и Божја милост, и тада би сами себе проклињали јер су обожавали лажна божанства, а не Узвишеног Бога."
  21:47,"На Дан проживљења, Узвишени Бог, поставиће исправну вагу ради вагања добрих и лоших дела, па Господар ником неће криво учинити додавши му грех или му пак одузевши добро дело. Ако дело, добро или лоше, буде тешко колико зрно горушице, Бог га неће занемарити. А довољно је то што је Он обухватио и зна сва дела Својих створења."
  21:48,"Бог Узвишени је дао Мојсију и Арону Тору, која је растављала истину од неистине, и као упуту и подсетник онима који су у њу веровали и свога Господара се бојали."
  21:49,"То су они који имају на уму да их Свезнајући Бог увек види, и који се брину и припремају за полагање рачуна на Судњем дану."
  21:50,"Овај Кур’ан, који је Веровеснику, нека је мир над њим и Божја милост, објављен, поука је онима који следе његова упутства, он доноси огромну корист и благослов, па зар га ви, о многобошци, поричете, а у њему су јасни и непобитни докази?"
  21:51,"Племенити Бог је још пре Мојсија и Арона упутио Аврама, мир над њим, и дао му је да чини дела којима је Он задовољан. Бог је добро знао да посланик Аврам заслужује да буде изабран и одликован."
  21:52,"Кад се Аврам, мир над њим, обратио свом оцу и свом народу: “Какви су ово идоли које сте рукама својим направили и које тако устрајно обожавате?”"
  21:53,"Они одговорише: “Одрасли смо гледајући како их наши преци обожавају, па их и ми, следећи наше претке, обожавамо.”"
  21:54,"“Заиста сте и ви и очеви ваши у огромној заблуди зато што обожавате кипове, а не Милостивог Бога. Ви сте остављени на цедилу и настрадаћете”, рече им Аврам."
  21:55,"Аврамови сународници су упитали: “Јеси ли ти озбиљан када то говориш или се само шалиш?”"
  21:56,"“Не, озбиљан сам и не шалим се,” одговори посланик Аврам, мир над њим. “Ваш је Господар Бог, Створитељ небеса и Земље, Који је све то створио без претходног примера. Ја сам сведок да је истина ово што говорим. Идоли које обожавате немају баш никаквог удела у стварању небеса и Земље.”"
  21:57,"“И тако ми Свевишњег Бога, чим се удаљите, ја ћу напакостити вашим идолима”, рече тихо Аврам, мир над њим, како га његов народ не би чуо."
  21:58,"И заиста, Аврам поразбија све кипове у парампарчад, а остави највећег кипа, да би му се многобошци могли обратити."
  21:59,"Вративши се, многобошци затекоше кипове поразбијане и једни друге запиташе: “Ко је учинио ово боговима нашим? Онај ко је ово урадио несумњиво је насилник, превршио је сваку границу зла.” Рекли су тако, јер су сматрали да кипови требају да се величају и да не смеју да се скрнаве."
  21:60,"Неки рекоше: “Чули смо једног момка, Аврам се зове, да вређа и ниподаштава наше богове. Вероватно је он то урадио.”"
  21:61,"Великодостојници међу многобошцима повикаше: “Доведите Аврама пред народ, нека призна своје недело и нека се докаже његова кривица на темељу исказа сведока!”"
  21:62,"Довели су Аврама, мир над њим, и упитали су га, негодујући због његовог понашања: “Јеси ли ти, Авраме, поразбијао наше богове?”"
  21:63,"Међутим, Аврам, мир над њим, их је све осрамотио, доказавши им да су њихова божанства беспомоћна. Рекао им је: “Нисам ја поразбијао ваше богове, то је учинио највећи кип међу њима. Упитајте њих, своје идоле, ако знају да говоре!”"
  21:64,"И они се замислише и схватише да су неправедни и далеко залутали у многобоштву јер су обожавали кипове који не могу себи а ни другоме да помогну нити штету да учине."
  21:65,"Али, у њима се пробудила охолост, и нису хтели да се одрекну многобоштва него су целу ствар изокренули па су против посланика Аврама, мир над њим, употребили доказ који, заправо, побија њихово убеђење. Рекоше: “Зар је могуће да упитамо кипове, а они не говоре?!”"
  21:66,"Осуђујући их, Аврам, мир над њим, упита: “Зашто онда, уместо Бога, обожавате кипове који не могу ни себи ни вама никакву корист да донесу, а ни зло да учине?”"
  21:67,"“Тешко вама! Далеко били ви и ваши кипови које обожавате, а не Узвишеног Бога!”, рече Аврам. “Зар нећете размислити о заблуди у којој се налазите, па да Правим путем кренете?”"
  21:68,"Пошто је посланик Аврам, мир над њим, помоћу јасних и непобитних доказа победио невернике у расправи, они су против њега употребили силу и превласт. Повикаше: “Осветите своје богове и нека они победници буду, и спалите Аврама у ватри!”"
  21:69,"Међутим, Свемогући Бог спасио је Свог миљеника Аврама од ватре; њој је заповедио да постане хладна и да буде спас Авраму, па му се ништа није догодило."
  21:70,"Неверници су хтели да убију посланика Аврама, мир над њим, али је Узвишени Бог, њих учинио губитницима, уништио је њихову сплетку, победио их је и понизио."
  21:71,"Бог Узвишен спасио је Аврама и Лота, који је поверовао у Аврамово посланство и следио га, након чега их је из Ирака преместио у Палестину, благословљену земљу с обилним плодовима и бројним добрима, земљу веровесника."
  21:72,"Свевишњи Бог поклонио је Авраму сина Исака и унука Јакова; сва тројица су били Богу послушни, честити и добри."
  21:73,"Свевишњи Бог учинио је да Аврам, Исак и Јаков буду узор људима, позивали су људе на послушност и обожавање Бога јединог, и на чињење добрих дела, обављање молитве онако како је треба обављати, и на давање милостиње. И били су понизни Божји посланици који су своје обавезе извршавали на најбољи начин."
  21:74,"Бог Узвишен дао је Лоту посланство, корисно знање и мудрост, у речима, поступцима и суђењу међу људима. Господар га је спасио од становника Содоме, чији су становници, злочести и непослушни Свевишњем Богу, чинили ружна дела и разврат."
  21:75,"Узвишени Бог је одабрао Лота и употпунио је Своју благодат спрам њега спасивши га од казне која је погодила народ Содоме – зато што је био одан Богу и чинио је само оно што Бог воли, а сустезао се од Богу мрских дела."
  21:76,"И спомени, Посланиче, веровесника Ноју, мир над њим, кад је давно пре Аврама и Лота завапио па му се Узвишени Бог, одазвао на вапај и спасио је њега и вернике с њиме од огромног искушења и потопа."
  21:77,"Свемогући Бог помогао је Ноју, мир над њим, против његових сународника који су порицали Божје речи и доказе. Они који су утеривали у лаж Ноју, мир над њим, су били порочни и зли, и Господар небеса и Земље их је све потопио."
  21:78,"И спомени Божји Посланиче, веровесника Давида и његовог сина Соломона кад су судили о усеву којег су по ноћи опасле овце једног човека. Свезнајући Бог био је сведок њиховом суђењу."
  21:79,"Племенити Бог је дао да Соломон донесе исправну пресуду јер је проникнуо у та питања. И Давиду и Соломону је Бог дао корисно знање и исправно просуђивање приликом суђења. Такође, Свевишњи Бог потчинио је Давиду планине и птице које су заједно са њим славили Бога. Све је то од Бога дато."
  21:80,"Узвишени Бог је научио Давида, мир над њим, да израђује панцире, па је знао како ће, помоћу клинаца, вешто повезати делове панцира, да би вас штитили у борби против непријатеља. Па да ли сте, о људи, захвални Богу на овој благодати коју вам је указао?"
  21:81,"А веровеснику Соломону Узвишени Бог, потчинио је јаке ветрове који су дували према Палестини, благословљеној земљи разноврсних плодова, и носили су га ка светом храму у Јерусалиму. Узвишени Бог, све зна и ништа Му није скривено."
  21:82,"Бог је Соломону потчинио ђаволе који су по његовом наређењу ронили у дубинама мора, и градили високе грађевине. Бог све види и над свиме бди. Њему ништа не може да промакне."
  21:83,"Божји Посланиче, спомени веровесника Јова, мир над њим, којег је Узвишени Бог, искушао губитком породице и иметка и тешком болешћу; он се стрпио и надао се Божјој награди, обраћајући се Свевишњем Богу: “Мој Боже, отклони невољу која ме снашла, јерТи си најмилостивији!”"
  21:84,"И Племенити Бог услишио је његову молбу, из Своје доброте и самилости, па му је дао многоструко више иметка него што је имао, да би Јов, мир над њим, био узор сваком невољнику у стрпљивости и понизном обраћању Богу."
  21:85,"И спомени, Божји Посланиче, Јишмаела, Еноха и Језекиља, који су стрпљиво извршавали верске наредбе и сустезали се од верских забрана, и били су стрпљиви на искушењима."
  21:86,"Бог их је увео у окриље Своје милости и пажње зато што су чинећи добра дела, а сустежући се од неваљалих, били јавно и тајно добри и одани Богу."
  21:87,"Спомени и веровесника Јону, који је напустио свој народ након што му се сународници нису хтели одазвати на позив у Ислам! Јона је помислио да га Узвишени Бог, неће довести у искушење и да га неће казнити због тога што је напустио свој народ пре одређеног рока. Међутим, Мудри Бог довео га је у искушење: учинио је да га прогута кит, па је Јона, мир над њим, у трима тминама: тмини мркле ноћи, тмини мора и тмини утробе кита кајући се завапио: “Нема бога осим Тебе, хваљен нека си, ја сам заиста грешан!”"
  21:88,"Па му се Бог, Зналац свих тајни, одазвао и избавио га из големе невоље. Божје је правило да сваком искреном вернику после тешкоће да сласт и укаже на излаз."
  21:89,"Такође спомени Захарија, веровесника племенитог, кад се обратио Свемогућем Богу да га не остави без потомства; замолио је да има потомка који ће наследити од њега знање, мудрост и веровесништво."
  21:90,"И спомени Захарију, мир над њим, Бог му се одазвао, и у позним годинама му поклонио сина Јахју, након што је излечио његову жену, дотад нероткињу, омогућивши да затрудни и да роди. Они су се натецали, журећи, да учине што више добрих дела и обраћали су се Свевишњем Богу у нади у милост и у страху од казне, били су понизни према Њему, а према људима су били скромни."
  21:91,"И казуј им, веровесниче, о Марији, кћерци Јоакима, која се сачувала од сваког вида блуда, па је Узвишени Бог, заповедио да анђео Гаврило пухне у њу и да то доспе до њене матернице и да на тај начин затрудни с Исусом, мир над њим! Узвишени Бог је дао да она и Исус буду знак људима и доказ Његове свемоћи."
  21:92,"Ислам је вера свих веровесника, а једино је Аллах Бог, Онај Који ствара, управља и опскрбљује, зато само Њега обожавајте и само се Њему молите!"
  21:93,"Људи су се, међутим, разишли са својим веровесницима и међу собом су се поделили на скупине и таборе; неки су многобошци, неки неверници а неки верници; и сви ће се вратити Свевишњем Богу на Судњем дану где ће одговарати за своја дела на овом свету."
  21:94,"Онај ко чини добра дела и искрено верује у Узвишеног Бога и Његове посланике и верује у Судњи дан, Узвишени Бог му неће труд поништити већ ће све што буде учинио бити записано и он ће наћи свој труд на Дану проживљења, и тада ће се радовати свом труду."
  21:95,"Немогуће је да се становници било којег насеља које је Узвишени Бог, уништио због неверства, врате на овај свет како би се покајали због греха и поправили свој однос спрам Бога."
  21:96,"Након што се отвори брана која задржава народе Гог и Магог, они ће изаћи и разићи се по свим деловима Земље, спуштајући се са сваке узвисине, веома брзо се крећући."
  21:97,"И приближиће се време Смака света па ће се, услед незамисливе страхоте, погледи неверника укочити, они неће трептати, и говориће: “Тешко нама, настрадали смо! О, како смо себе упропастили забављајући се и уживајући на овом свету, и били смо неправедни због греха и неверства!”"
  21:98,"Ви ћете, о неверници, заједно са својим боговима, направљеним од дрвећа и камења, бити гориво Пакла, и у Ватру ћете сигурно да уђете!"
  21:99,"О неверници, да су лажни богови које сте обожавали били достојни вашег обожавања, они не би с вама ушли у Пакао! Зато ћете и ви и ваша божанства која сте уместо Бога обожавали у ватри вечно да боравите."
  21:100,"Неверници ће у ватри Пакла пригушено да уздишу, због тешке патње, муке и безизлаза који ће их снаћи. Услед незамисливо огромне и страховите патње, они у пакленој ватри ништа неће чути."
  21:101,"А они којима је Узвишени Бог, још давно предодредио да ће бити срећни спасиће се, неће ући у ватру Пакла, нити ће било какву непријатност да доживе. То је тако, јер је њих Бог упутио на Прави пут, помоћу којег су се спасили од казне. Након што су неверници рекли да ће Исус и анђели, које су људи обожавали, ући у ватру, Бог је објавио да ће они којима је још давно предодређено да ће да буду срећни, далеко бити од Пакла."
  21:102,"Они неће чути буку у Паклу нити вапаје паћеника несрећних. У Рају ће имати све што њихове душе пожеле; у тим благодатима ће вечно остати."
  21:103,"Неће их бринути највећи ужас, нити ће се престравити кад се грешници престраве, њих ће анђели с радосном вешћу дочекивати: “Ово је дан великог успеха и спаса, који вам је ваш Господар обећао!”"
  21:104,"То ће бити оног Дана кад Свемогући Бог смота небеса као што се смота лист папира за писање. Тог Дана Бог ће створити људе онако како их је први пут створио. То је обећање Божје, а Он Своја обећања не крши; нико не може да избегне Божје одређење."
  21:105,"Бог Узвишен објавио је у пријашњим књигама, након што је то записано у Књизи помно чуваној, да ће Земљу да наследе верници као Божје добре слуге, они који Њега истински обожавају и који су Њему послушни, а то су следбеници посланика Мухаммеда."
  21:106,"Поука и корист онима који се клањају Богу онако како је прописано, па извршавају верске прописе, а сустежу се од грешења."
  21:107,"Бог Узвишени послао је Посланика, нека је мир над њим и Божја милост, као милост свим створењима, и он жуди да људе изведе на Прави пут."
  21:108,"Реци, веровесниче: “Господар мој ми објављује да је Он један једини Бог, и да нико други не заслужује да буде обожаван, и да Он нема саучесника, па Му се повинујте, верујте у Њега и чините добро!”"
  21:109,"А ако неверници одбију да прихвате Ислам, реци им: “Ја свима вама достављам објаву од Господара светова и успостављам доказ. А не знам хоће ли вас ускоро или касније стићи казна којом вам се прети.”"
  21:110,"“Само Узвишени Бог зна шта ви гласно говорите и шта у себи кријете, Богу ништа није скривено, Он ће вас позвати на одговорност за оно што сте чинили.”"
  21:111,"И додај: “А ја не знам, можда вас Узвишени Бог, тиме доводи у искушење, да би вас постепено казни приближио, и препуста вас овоземаљском уживању до одређеног времена.”"
  21:112,"Божји Посланик, нека је мир над њим и Божја милост, рече: “Боже, мој Господару, пресуди између нас и безбожника по правди, па награди верника, а казни порицатеља! Наш Господар је Милостиви Бог, од Којег тражимо помоћ против ваших потвора, сплетки и злостављања.”"
  22:1,"О људи, чувајте се Божје казне следећи Његове заповести! Заиста, страхоте које ће наступити приликом Смака света, у виду невиђеног и жестоког потреса Земље, биће неописиво страшно и запрепашћујуће. Само Свезнајући Бог зна тежину тих страхота, за које се треба припремати."
  22:2,"Кад људи доживе страхоте Дана судњег, мајка која ће да доји своје дете заборавиће га из страха, свака ће трудница свој плод да побаци јер ће га матерница избацити, људи ће као пијани да изгледају али неће бити пијани него ће их страх од призора на Судњем дану сасвим избезумити."
  22:3,"Неки безбожници негирају Божју моћ, па говоре да Бог неће оживити мртве, а не располажу баш никаквим знањем о Божјој моћи већ се поводе за сваким ђаволем пркосним, међу духовима и људима."
  22:4,"Дакле, поричу могућност оживљења притом следећи ђавола, за којег је Узвишени Бог, већ одредио да ће сваког оног ко га буде следио одвратити од Правог пута и у заблуду одвести и, отуда, у ватру паклену."
  22:5,"Ако сумњате, о људи, у то да Бог може мртве да оживи, онда знајте да је Узвишени Бог вашег праоца Адама створио од земље, а затим је дао да се његово потомство размножава од мушке и женске семене капље, па од заквачка, то јест, згрушане крви, па од месне груде, величине залогајчића, која понекад буде потпуно обликована и дете се роди живо, а понекад буде необликована па се дете роди као недоношче па умре – да Свемогући Бог у етапама стварања човека покаже људима Своју моћ. А у матерницама Узвишени Бог, задржава семену капљу онолико времена колико Он хоће, затим чини да се људи као дојенчад рађају, и даје да зрелост снаге и ума достигну; неки умиру као деца, а дотле неки пак дубоку старост доживе и забораве све што су знали. И ти видиш земљу како је замрла, без стабала и растиња, а пошто на њу Племенити Бог с неба спусти воду, она затрепери, букне и по њој изникне сваковрсно заносно биље које изазива дивљење и радост оних који посматрају."
  22:6,"Споменута знамења и знакови јесу очит, непорецив доказ да је Узвишени Бог једини Бог и да само Њега смемо да обожавамо, и да је незамисливо било кога или било шта сматрати Њему равним. Знајте да је Бог у могућности мртве да оживи и да све може да учини."
  22:7,"И наведени феномени доказ су да ће Час оживљења збиља, без икакве сумње, доћи, и да ће Господар светова извести мртве из њихових гробова и да ће их позвати на одговорност за оно што су чинили."
  22:8,"Неки безверци бесправно негирају Божју једноћу, а не располажу баш никаквим знањем о томе нити за то имају какав доказ. Они се поводе за незнањем и лажима, а не следе Прави пут и немају Књигу од Бога како би распознали истину од лажи."
  22:9,"Такви се охоле, надмено ходају и отуђују се од истине; њих ће на Будућем свету, Узвишени Бог, осрамотити пред свим људима зато што су били неверници и казниће их у ватри Пакла због тога што су чинили лоша дела."
  22:10,"Њима ће бити речено: “Ова казна је због вашег неверства и грешних дела, јер Бог кажњава само због оног што је човек лично починио!”"
  22:11,"Неки људи исповедају Ислам али нису уверени у његову истинитост већ сумњају и колебају се, па се неодлучно Богу покоравају– као да стоје на ивици бездане провалије. Приоритет су им овоземаљски интереси, па ако су срећни, здрави, имућни и имају пород, радо се повинују Исламу и послушни су Богу, али задеси ли их каква несрећа, непријатност, сиромаштво, обузме их песимизам због Ислама и враћају се на старе неверничке стопе, сасвим се мењајући. Због тога су губитници на овом и на будућем свету."
  22:12,"Ови порицатељи не обожавају Узвишеног Бога него се моле лажним боговима, који им не могу наштетити ако их престану обожавати, нити им могу какву корист донети ако од њих нешто замоле. Они су у великој заблуди и далеко од истине."
  22:13,"Они обожавају оне који ће им, пре наудити него користи, јер доносе зло. Како је лажно божанство рђав заштитник и зао пријатељ од које незнанобожац помоћ очекује!"
  22:14,"Племенити Бог ће увести вернике које чине добра дела у баште Раја испод чијих двораца теку реке. Бог чини оно што жели, и награђује честите, из Своје милости, а кажњава грешнике, према правди. Господара нико не може ни на шта да приволи."
  22:15,"Ко мисли да Свевишњи Бог неће Посланику, нека је мир над њим и Божја милост, помоћи на овом свету – дајући да Ислам и његови припадници победе, и на оном свету – дајући му високе степене у Рају, нека растегне уже до таванице па нека се обеси и нека затим види хоће ли његова домишљатост докинути оно што га срди. Бог ће, упркос том човеку који сумња и многобоштво чини, помоћи Свом Посланику, нека је мир над њим и Божја милост, и даће победу Исламу."
  22:16,"Као што је Свезнајући Бог показао неверницима очите, непорециве доказе да је Он све у могућности да учини јер ће мртве да оживи, и јер је објавио часни Кур’ан, јасних и лако разумљивих одломака, исто тако помоћу Књиге упућује кога хоће, а нико, осим Њега, на прави пут упутити не може."
  22:17,"На Дан устанућа Бог ће пресудити и раздвојити оне који су веровали у Бога и следили Божјег Посланика, нека је мир над њим и Божја милост, Јевреје, Сабијце, хришћане, ватропоклонике и идолопоклонике; вернике ће између њих увести у Рај, а невернике ће бацити у паклену ватру. Бог је заиста поуздан и знан сведок за све што су људи чинили на овом свету и сваком ће човеку дати оно што је својим веровањем и делима заслужио."
  22:18,"Зар не знаш да се управо Богу повинују, скрушено и предано, сва створења на небесима, као нпр. анђели, и све што се налази на Земљи, као нпр. Сунце и Месец, звезде и планине, дрвеће и животиње, као и многи људи – верници, следбеници посланика, а многим је људима Свезнајући Бог предодредио да ће бити кажњени, па су у заблуди, несрећни и понижени. А кога Свезнајући Бог понизи, нема никог ко ће га узвисити. То је тако, јер Узвишени Бог, чини оно што хоће и нико Његову вољу не може одбити."
  22:19,"Ове две скупине посвађале су се у вези Господара свог: једна у Њега верује, а друга не верује, иако свака скупина тврди да је у праву. Неверницима ће бити скројена одећа од ватре, па ће њихова тела горети и лица се пржити, док ће им на главе бити сипана вода која је достигла највишу температуру."
  22:20,"Услед вреле воде која ће бити сипана на њихове главе истопиће се оно што је у стомацима неверника, а затим ће се њихове коже распадати."
  22:21,"Анђели задужени за извршавање казне у Паклу ће их ударати тешким железним маљевима по глави."
  22:22,"И кад год покушају да из Пакла изађу, ојађени и напаћени због разноврсних патњи, биће у њему враћени и поред тога укорени: “Ето вам ужас Пакла и ватре успламсале!”"
  22:23,"Узвишени Бог ће увести искрене вернике у баште Раја испод чијих двораца и дрвећа теку реке, у њима ће вечно боравити. Бог ће дати па ће се становници Раја, мушкарци и жене подједнако, златним наруквицама и бисерима китити, а одећа ће им од свиле бити."
  22:24,"Своје добре слуге Узвишени Бог, је надахнуо на овом свету да говоре најлепше речи, попут речи слављења, величања и захвале Богу. И упутио их је у Ислам, једином правом путу који води Богу."
  22:25,"Неверници који одвраћају од Божјег пута, ратују против Бога и противе се Посланику, нека је мир над њим и Божја милост, и они који одвраћају од Светог храма у Меки који је центар свих муслимана, како седилаца тако и дошљака, као и они који желе да се у Часном храму шири безбожништво и прелазе границе Божјег исламског верозакона – свима њима Свемогући Бог даће да искусе болну казну."
  22:26,"И спомени да је Племенити Бог одредио и показао посланику Авраму, мир над њим, на којем ће дотад њему непознатом месту да сагради Кабу, наредивши му да је утемељи на богобојазности, веровању, монотеизму и Његовом задовољству, и тражећи да неверству, многобоштву и свакој нечистоћи ту не буде места, да би Храм био чист за оне који обилазе око Кабе и који се Богу клањају."
  22:27,"Бог Узвишен наредио је посланику Авраму, мир над њим: “Свим људима огласи хаџ!” Одазваће се твом позиву стижући у Меку пешице и на многим, због сталног кретања, мршавим камилама, из далеких предела."
  22:28,"Долазиће ради свог добра – како би заслужили опрост греха, зарадили добра дела чинећи богослужење, и да би спомињали Аллахово Узвишено име приликом клања камила, крава и ситне стоке у првих десет дана месеца хаџџа и у току три дана бајрама, притом захваљујући Свевишњем Богу на благодатима којима их је обасуо. Пожељно је да ходочасници конзумирају месо животиње које су принели Богу, хранећи њоме тешке сиромахе."
  22:29,"Затим преостаје да ходочасници обаве обреде који следе и на тај начин обаве у потпуности ходочашће. И нека опходе око Кабе, Божје куће, коју је Узвишени Бог, ослободио превласти владара силника."
  22:30,"Обављање преосталих обреда, уклањање прљавштине с тела, испуњавање завета и опхођење око Кабе јесу ходочански прописи које је Бог наредио – и они се морају поштовати. А ко поштује Божје прописе обављајући их предано, пажљиво и брижно, следећи у томе Посланика, нека је мир над њим и Божја милост, тај је заслужио добро на овом и на Будућем свету. Из Своје доброте и милости, Племенити Бог дозволио је људима конзумирање меса домаћих животиња, а забранио је конзумирање меса стрви и још неких животиња, па се оно што је Узвишени Бог, забранио мора избегавати. И клоните се, о људи, многобожачке погани, изношења лажи на Свезнајућег Бога, Господара светова, и лагања на људе."
  22:31,"Будите одани монотеизму, постојани у вери Исламу која одговара човековој природи, и само Бога једино обожавајте и славите, и следите предано и брижно Божјег посланика Мухаммеда, нека је мир над њим и Божја милост. Оног који поред Аллаха обожава друга божанства, идоле, свеце салећу ђаволи са свих страна, и такав је сличан човеку који падне с изузетно високе литице и коме птице разграбљују делове његовог тела, или је пак сличан човеку којег снажни ветар разноси у просторе далеке."
  22:32,"Монотеизам, веровање у једног Бога, и искрена, одана послушност само Узвишеном Богу јесу ствари које је Он ставио људима у обавезу. Па ко се одазове Узвишеном Богу, свом Господару, чинећи богослужење само Богу у виду молитве, обреда хаџџа, поста, милостиње је богобојазан и честит човек."
  22:33,"О људи, можете се служити животињама жртвеницама које водите на ходочашће - да их јашете, користите њихову вуну и да пијете млеко које дају - све док их не принесете Богу у околини светог Харема."
  22:34,"Свакој заједници верника из претходних народа наложили смо обред клања одређене врсте животиња, да би спомињали искључиво Божје име приликом приношења жртве и да би Богу били захвални јер их је опскрбио животињама и дозволио им је да се њима користе. О људи, ваш Бог је један једини Бог, само је Он достојан да Га обожавате, па Му се зато предано покорите и Њега искључиво обожавајте, и следите Посланика, нека је мир над њим и Божја милост. И обрадуј Посланиче радосном вешћу искрене, покорне и предане вернике."
  22:35,"То су они који се боје Божје казне када се Он спомене, па се због тога удаљавају се од кршења Његових заповести, обављају молитву потпуно, стрпљиво подносе искушења, и у разне добротворне сврхе дају део иметка којим их је Бог опскрбио."
  22:36,"Свезнајући Бог је одредио да клање одређене животиње буде обележје Ислама и обред који се треба извршити, да би се људи помоћу приношења животиње и храњења сиромашних приближили Богу. Зато приликом клања животиње треба споменути и величати Бога. Након што се заврши клање животиње, њено месо може да конзумира њен власник, а њоме ће нахранити сиромашне који се суздржавају од прошења, и оне које је сиромаштво натерало да траже иметак од људи. Ето тако вам је Свевишњи Бог потчинио камиле и дао је да се њима служите да бисте били захвални Милостивом Богу на благодатима."
  22:37,"Месо и крв обредних жртава нису потребни Узвишеном Богу и то до њега не допире, али ће до Бога допрети ваша искреност и жеља да заслужите Његову наклоност. Свезнајући Бог потчинио вам је камиле да бисте Бога величали и Њега славили јер вас је Он на Прави пут упутио. Божји Посланиче, обрадуј предане вернике и доброчинитеље да ће успети и имати велику награду у Рају."
  22:38,"Заиста Бог брани честите вернике од непријатности, сплетки и непријатељства неверника, јер Узвишени Бог, не воли вероломне који изневеравају обећано, и не воли незахвалне на Његовим благодатима."
  22:39,"У првом периоду Ислама верницима није била дозвољена борба против безбожника него им је било наређено да стрпљиво подносе њихова узнемиравања и да праштају, а након што се Веровесник, нека је мир над њим и Божја милост, преселио из Меке у Медину, Свезнајући Бог дозволио је борбу против оних који не верују, тим пре јер се муслиманима чинила неправда и у Медини а претходно су прогнани из својих домова. Осим што је дозволио муслиманима да се боре, Узвишени Бог, обећао је да ће им пружити помоћ, а Он је, збиља, моћан узвисити Своје штићенике, а понизити непријатеље."
  22:40,"Узвишени је Бог дозволио борбу онима који су са својих огњишта прогнани без икакве кривице, већ само зато што су говорили: “Господар наш је Аллах, само Њега обожавамо!” А да Свемогући Бог дозволом борбе на Божјем путу, верницима не сузбија неправеднике и оне који лажи следе, неистина би завладала а истина побеђена, на Земљи би неред завладао, били би уништени објекти у којима се спомиње Божје име: манастири и цркве, у којима хришћани обављају обредословља, и синагоге, у којима се Јевреји моле Богу, као и џамије, које су предвиђене за обављање молитве и за величање Бога. А ко се исправно бори на Божјем путу њему ће Бог помоћи и поштованим га учинити на овом и на будућем свету, јер је Бог заиста силан и моћан, и нико Му се не може супротставити."
  22:41,"Свемогући је Бог обећао помоћ онима који кад победе непријатеља и добију власт на Земљи, успостављају молитву клањајући је брижно, на време и онако како је Посланик, нека је мир над њим и Божја милост, то чинио, дају милостињу онима који је заслужују, наређују људима да буду верни у погледу свих Божјих и људских права и, најзад, одвраћају од свега што су Свезнајући Бог и Његов Посланик, нека је мир над њим и Божја милост, забранили. А Богу се све на крају враћа."
  22:42,"Божји Посланиче, ако те твој народ буде лажним сматрао – па, и претходни су народи лажним сматрали своје посланике, Нојев је народ порицао, као и народи Ад и Семуд!"
  22:43,"Порицали су и народ Аврамов и народ Лотов, противећи се својим посланицима."
  22:44,"И становници Медена су порицали Јофора, мир над њим, а и Мојсије је проглашаван лажним од стране фараона и Копта, али је Узвишени Бог давао прилику неверницима за покајање, а затим би их кажњавао; па погледај каква је била Божја осуда и казна! Уништио их је због њиховог неверства."
  22:45,"Много је насеља Узвишени Бог уништио: куће су остале пусте, бунари запуштени, високи дворци остављени, који невернике од казне нису могли да заштите; нигде никог и нигде ништа, све напуштено и запуштено."
  22:46,"Због чега се порицатељи широм света не запуте па да, извлачећи поуку и размишљајући, виде станишта уништених неверничких народа и да чују о њима предања!? Заправо, нису очи слепе, већ су слепа срца, па немају моћ запажања кад допадну заблуде и сумње."
  22:47,"Они који не верују, због незнања, траже од тебе, Божји Посланиче, да их што пре стигне Божја казна, а Бог неће изневерити претњу Своју да ће уништити безбожнике, казна ће их неизоставно стићи. А Судњи дан, један је од Божјих дана, трајаће као хиљаду година, његово наступање није нимало далеко."
  22:48,"Становници многих насеља починили су себи неправду негирајући Божје постојање, па им је Господар светова давао прилику не казнивши их, а то их је обмануло, након чега их је Свемогући Бог изненада кажњавао на овом свету, а на оном свету биће враћени Богу па ће их позвати на одговорност за оно што су радили и сваком ће дати оно што је заслужио."
  22:49,"О људи, ја вас опомињем јасно, упозоравам вас и достављам вам Божју објаву у којој је све потанко и довољно објашњено!”"
  22:50,"Зато ће искреним, честитим верницима који следе Посланика, нека је мир над њим и Божја милост, Узвишени Бог, опростити грехе, прећи ће преко њихових рђавих поступака и даће им у Рају прелепу, благословљену опскрбу која никад неће нестати."
  22:51,"А они који се буду борили противећи се Богу и Његовим посланицима, сплеткарећи против честитих верника, покушавајући обезвредити и порећи Божје речи и доказе имаће страшну казну у Паклу, у којем ће заувек бити."
  22:52,"Ми ниједног посланика ни веровесника пре тебе, Божји Посланиче, нисмо послали а да га није, кад би казивао Божју објаву, ђаво ометао настојећи да убаци какву сумњу и да га спречи да Божје речи допру до људи; ђаво се бојао да ће људи да чују Божје речи па да поверују. Али, Милостиви Бог уклањао би ђавоље дошаптавање и учврстио би Своје речи. Бог заиста зна шта је било и шта ће бити, јавно и тајно; с мудрошћу је све створио, прописао и одредио."
  22:53,"Ђаво би ометао и уносио у казивања посланика и веровесника неистину управо зато да би то било искушење лицемерима и многобошцима чија су срца окорела, па им не користи никакво казивање. Неправедници међу лицемерима и многобошцима су у међусобној неслози и сталном непријатељству и противљењу против Бога Узвишеног и Његовог Посланика, нека је мир над њим и Божја милост, и далеко од пута истине."
  22:54,"И зато да би спознали они који имају корисно знање, помоћу којег распознају Прави пут и странпутицу, да је часни Кур’ан, објава коју је Бог дао Посланику, нека је мир над њим и Божја милост, истина у коју нема никакве сумње. Таквима ђаво са својим сумањама и лажима нема приступа и њихово се веровање и богобојазност само повећава. Бог упућује Своје послушне слуге на Прави пут – Ислам, који је одабрао између свих других вера."
  22:55,"Они који не верују у Бога и Његовог Посланика, мир над њим, непрестано ће сумњати у часни Кур’ан, све до Судњег дана, који ће им изненада доћи затичући их на неистини, или док им не дође патња у једном страхотном дану чија страхота неће престати и у којем за њих неће бити никаквог добра."
  22:56,"Власт и суд на Судњем дану припада искључиво Силном Богу, Који ће донети пресуду између честитих и злих; вернике честите увешће у рајске баште уживања у којима ће заувек остати."
  22:57,"А невернике, који су порицали Божју једноћу и Мухаммедово, нека је мир над њим и Божја милост, посланство, Свевишњи Бог ће казнити и изнад свега осрамотити у ватри Пакленој."
  22:58,"Онима који су се иселили на Божјем путу, како их неверници не би одвратили од истинске Божје вере, па су затим погинули борећи се за Ислам или пак умрли као муслимани – Племенити Бог ће сигурно подарити вечну награду у Рају, јер управо Бог даје најбољу опскрбу."
  22:59,"Бог ће их увести у њима драго место, у којем ће их обилно наградити. А Свевишњи Бог добро зна ко се бори зарад Његовог лица и ради Његовог задовољства, Он је благ према грешницима, даје им времена за покајање."
  22:60,"Бог је обавестио о награди коју ће дати Својим добрим слугама, и истину је рекао. А обесправљеном, који трпи неправду од неправедника, Бог допушта да неправеднику узврати истом мером; а ако неправедник опет учини неправду, Бог ће обесправљеном заиста пружити помоћ. Заиста Бог брише грехе онима који су згрешили, не журећи с казном и опрашта грехе покајницима."
  22:61,"Бог је објавио ове прописе праведне, све може учинити; један од показатеља Његове моћи и то је што су ноћ и дан несталне дужине, једно се науштрб оног другог повећава. Бог чује све речи и види сва дела. Он ће сваком дати оно што је заслужио."
  22:62,"То што Бог смењује ноћ даном, а дан ноћу доказ је истинског постојања Бога, па је и Његова вера Ислам истина, и Његово обећање и претња истина, као што је истина и Његова помоћ искреним верницима. А оно што обожавају незнанобошци од идола, кипова, икона и сл. је неистина која нема никакве основе. Бог је узвишен и изнад свих створења, Својим Бићем, савршенством и моћи. Бог је Велики, и све у односу на Њега је безначајно."
  22:63,"Зар не видиш да Бог с неба спушта кишу па земља озелени и никне на њој разноврсно дивно биље. Узвишени Бог, предобар је према Својим створењима јер им, дајући кишу, гарантује опскрбу и добро је обавештен о свему оном што им је од користи, па им то чини доступним."
  22:64,"Само Богу, једином Створитељу и Владару, припада све што се налази на небесима и на Земљи, Он свиме управља и сва су створења дефинитивно у Његовој власти. Бог није ни о коме овисан, а све што постоји овисно је о Њему. Бог је Онај Који је увек хваљен."
  22:65,"Зар не видиш да је Милостиви Бог човеку потчинио све што постоји на Земљи: животиње и инсекте, биље и материју, да би се тиме користио, и да му је потчинио лађе да на њима, пловећи по мору, превози трговачку робу и да путује? Бог чува да оно што је на небесима не падне на Земљу; осим ако Он то допусти. Узвишени Бог благ је према људима, па им даје Своје благодати на најлепши начин и из Своје милости им даје добро и чува их од зла иако су неправедни."
  22:66,"Бог вас је, о људи, из ничег створио, а затим ће вас кад сваком дође његов смртни час усмртити, и напослетку ће вас оживети из ваших гробова па ће вас позвати на одговорност за дела која сте на овом свету чинили. А човек је веома незахвалан, пориче Божје речи и доказе и негира Његове благодати, и обожава поред Бога лажна божанства."
  22:67,"Свакој верској заједници прописали смо верозакон према којем се требала владати. Посланиче, не дозволи, никако, да се припадници других вера с тобом расправљају о твом верозакону. Ти позивај свом Господару јер ти си, уистину, на Правом путу, који не садржи никакве недостатке, а они су у заблуди."
  22:68,"Буду ли с тобом, Божји Посланиче, безбожници водили расправу око оног што ти је објављено, сустегни се од расправе и реци: “Аллах предобро зна да сте ви порицатељи, Он ће вам дати оно што сте заслужили!”"
  22:69,"Аллах ће на Дан коначног полагања рачуна донети пресуду између верника и незнанобожаца; послушне ће наградити, а злочинце казнити."
  22:70,"Зар не знаш да Узвишени Бог, обухвата Својим знањем све што се налази на небесима и на Земљи? То је све забележено код Њега у Књизи помно чуваној. Знање о свему је Богу је заиста лако, ништа Му није немогуће."
  22:71,"Они који не верују упорно обожавају лажна божанства, а не Узвишеног Бога, износећи лажи о Њему. Узвишени Бог нигде није објавио да се могу обожавати лажна божанства тако да незнанобошци немају никаквог знања о својим идолима, киповима, свецима и сл., већ су ту праксу наследили од својих предака који су такође били залутале незналице. И незнанобошци неће имати никаквог помагача кад их Узвишени Бог буде казнио, и нико их неће моћи спасити."
  22:72,"А кад се неверницима казује величанствени Кур’ан, на њиховим лицима видиш негодовање и зловољу – само што, из мржње према истини, не нападну оне који им казују кур’анске речи и доказе. Веровесниче, реци неверницима: “Хоћете ли да вас известим о ономе што ће вам бити одвратније од слушања истине? То је ватра у Паклу коју вам је Бог припремио на Будућем свету, а ужасно ће она повратиште бити!”"
  22:73,"О људи, Бог наводи један пример, па га помно послушајте и о њему размислите: кад би се ваша лажна божанства која обожавате сакупила како би створила мушицу, безазлено створење, не би је могли створити, па зар су онда у могућности да створе оно што је од мушице веће и сложеније! Ваша божанства нису у стању да избаве од мушице оно што им она уграби, и то је доказ њихове крајње немоћи; ваша божанства и мушица подједнако су немоћни, па на основу чега обожавате беспомоћне кипове, идоле, свеце?!"
  22:74,"Они који не верују не величају и истински не познају Бога чим поред Њега обожавају нека Његова створења. А Бог је моћан и изнад свих створења – нико Му се не може супротставити. Један од доказа Његове снаге и моћи је стварање небеса и Земље. Само Њему припадају слава, величина и узвишеност, за разлику од лажних божанстава која обожавају незнанобошци: слаби су и немоћни, ништа не могу да створе."
  22:75,"Свезнајући Бог одређује и узвисује посланике међу анђелима да преносе објаву посланицима, а међу људима одређује посланике да преносе Божје речи људима. Свевишњи Бог чује све што људи говоре и види све што раде, савршен је Његов избор посланика међу анђелима и људима."
  22:76,"Узвишени Бог добро зна шта је претходило стварању анђела и посланика међу људима и зна шта ће се догодити након што нестану, а напослетку се све и свако Богу враћа."
  22:77,"О ви који верујете у Бога и радите онога што вам је прописано клањајте се Само Богу и само Њега обожавајте, никог Му равним не сматрајући, и чините добра дела, попут милостиње и одржавајте родбинске везе, с надом да постигнете жељено и да се сачувате страхота након смрти."
  22:78,"И борите се против Божјих непријатеља на сваки могући начин: животима, имецима, речима и пером, искрено, зарад Божјег Лица, јер вас је он изабрао за преношење посланице и објавио вам је једноставан верозакон којем је припадао посланик и Аврам, мир над њим, у којем ништа тешко није прописао, ни у погледу веровања, ни у погледу прописа, ни у погледу правила лепог понашања. Милостиви Бог назвао вас је муслиманима у претходним објавама и у часном Кур’ану, давши вам ту високу почаст како би Посланик, нека је мир над њим и Божја милост, био сведок против вас – да вам је доставио посланицу, и да бисте ви били сведоци против свих других народа – да су им њихови посланици доставили од Бога објаву. Зато ту Божју благодат цените онако како је треба ценити и Њему захваљујте, и будите искрени верници обављајући молитву, предано и брижно, онако како Бог жели да се обавља, и дајте обавезну милостињу на свој иметак, а уз све то, ослањајте се на Свемогућег Бога и Њему препустите све своје послове и потребе. О, како је Узвишени Бог диван Господар онима који Њега узму за помагача и заштитника! Зато од Њега тражите помоћ и заштиту."
  23:1,"Они који верују у Свемогућег Бога, извршавају заповести и сустежу се од греха оствариће оно што желе и сачуваће се од оног од чега страхују."
  23:2,"Они обављају молитву искрено и предано, скрушено и смирено, присутног срца."
  23:3,"Они се сустежу од свих речи и дела од којих нема користи на овом и на будућем свету."
  23:4,"Они издвајају зекат - обавезну милостињу из свог иметка, чиме оплемењују свој иметак и своју душу."
  23:5,"Они се чувају од сваке врсте блуда. Они су чедни и честити."
  23:6,"А наслађују се својим женама и онима које су у поседу њиховом. Због тога нико не може да им приговори."
  23:7,"А ко жуди и тражи да се наслађује мимо своје жене или оне која је у његовом поседу, тај је од оних који прелазе границе Божјег верозакона и чини оно што је забрањено."
  23:8,"Они су брижни у својим задужењима које им је Узвишени поверио или неко од људи, испуњавају договоре, верно оправдавају указано поверење и испуњавају оно на шта су се обавезали, а не варају и не крше договор."
  23:9,"Они, такође, обављају молитве на време, и воде бригу о суштини и форми молитве; извршавају у потпуности саставне, обавезне и добровољне делове молитве."
  23:10,"Они који поседују наведене особине биће наследници."
  23:11,"Они ће у Рају да наследе Фирдевс, па ће у њему заувек да бораве, уживаће у благодатима које никад неће да нестану. Фирдевс је средишњи и највиши део Раја, из њега извиру рајске реке и изнад њега је Престо Свемилосног."
  23:12,"Свемогући Бог створио је и обликовао Адама од блата."
  23:13,"А његово потомство затим ствара од семена мушкарца и жене, од којег у матерници настаје плод који у њој борави до рођења."
  23:14,"Наиме, Бог Узвишени кап сперме претвори у заквачак црвене боје, па тај заквачак у груду меса, величине залогајчића, претвори, па потом од груде меса кости створи, које затим месом одене и затим га као ново биће, удахнувши у њега душу, створи – зато нека је слава Богу, најбољем Створитељу."
  23:15,"Најзад ћете, о људи, након што прођете кроз све те етапе, умрети, и то онда кад сваком наступи његов смртни час."
  23:16,"Затим ћете после смрти и загробног живота бити оживљени и доведени на стајалиште ради полагања рачуна пред Свезнајућим Богом."
  23:17,"Људи, Узвишени Бог саздао је седам небеских сводова, један изнад другог, и није према створењима немаран нити заборавља оно што је створио."
  23:18,"Племенити Бог с неба благословљену кишу спушта, у потребној мери – не превише, па да штета настане, нити премало, па да је не буде у довољним количинама. Затим је у земљи смешта и задржава, да је користе људи и животиње. Бог је у могућности да учини да иста та вода нестане, па не бисте могли да је користите."
  23:19,"И помоћу кише Свемогући Бог подиже вртове од палми и винове лозе, у којима постоје плодови разног укуса и облика, као нпр. смоква, нар и јабука, које са уживањем једете."
  23:20,"Помоћу кише избија маслиново стабло које расте у подручју Синајске горе; од њега уље и зачин добијате."
  23:21,"О људи, у стварању стоке, камила, крава, оваца и коза, вам је поука и предмет размишљања да је Бог благ према вама и да све може да учини. Он даје да пијете укусно млеко, које се налази у њиховим утробама; служи вам, осим тога, и за јахање, користите се њиховом вуном, крзном и кожом, и једете њихово месо."
  23:22,"Као што на стоци путујете и превозите терет, исто тако на лађама се возите и на њима терет превозите."
  23:23,"Свевишњи Бог послао је Ноја, мир над њим, његовим сународницима да их позива у обожавање јединог Бога. И он им рече: “Народе мој, једино Бога обожавајте, ви другог истинског бога осим Њега немате! Зар се нећете Бога бојати, и извршавати Његове заповести, а сустезати се од Његових забрана?”"
  23:24,"Али, главешине Нојевог, мир над њим, народа, који нису веровали у Господара, говорили су обичном свету и Нојевим следбеницима: “Ној тврди да је посланик, али он је обичан човек као што сте и ви, он помоћу свог мисионарства жели да стекне углед и предност над вама. Да је Бог хтео да вам пошаље Свог изасланика, послао би анђеле, а не човека. Заиста, Ној доноси чудно учење које није било познато нашим древним прецима.”"
  23:25,"Уз то су рекли: “Ној није ништа друго до луд човек, па сачекајте док људима буде јасно његово право стање!”"
  23:26,"Ној, мир над њим, се обратио Свемогућем Богу затраживши да уништи његове непријатеље због тога што поричу његово посланство и зато што су рекли: “Ној није ништа друго до луд човек, па сачекајте да људима буде јасно његово право стање!”"
  23:27,"Свевишњи Бог објавио је Ноји: “Гради велику лађу, Ја ћу те гледати, чувати и пружаћу ти Своју помоћ и подршку! Кад дође време да твој народ буде кажњен и кад вода почне испод пећи да избија, тад од сваке врсте по један пар, мужјака и женку, на лађу укрцај, да се сачува животињска врста, и вернике из своје породице укрцај, осим своје супруге и сина, а за безбожнике се не заузимај – они ће неизоставно бити потопљени и сасвим уништени!”"
  23:28,"“Па кад се сместиш у лађу, ти и они уз тебе, спасивши се од потопа, реци: ‘Хвала Богу, Који нас је избавио од безбожничког народа, којег је уништио!'\""
  23:29,"И реци: “Господару, на благословљено и сигурно место ме искрцај, јер ти то најбоље знаш!”"
  23:30,"У помоћи коју је Бог Узвишени пружио Ноји и Својим штићеницима, и у казни коју даје онима који не верују јесте очит и непобитан доказ да је Бог Узвишени у могућности да пружи помоћ посланицима, а да уништи порицатеље. Господар је ставио Нојев народ на искушење пославши му Ноју, да би се знало ко је верник а ко неверник, ко је послушан Богу а ко непослушан."
  23:31,"После Нојевог, мир над њим, народа Узвишени је Бог створио други народ."
  23:32,"И послао је том народу посланика који им се обраћао: “Сународници моји, једино Бога обожавајте, ви другог истинског бога осим Њега немате! Зар се не бојите Бога? И зар нећете извршавати заповести, а сустезати се од забрана?”"
  23:33,"Али су прваци народа тог посланика, који су порицали оживљење, Рај и Пакао, и нису веровали у Бога Који им је иметак и углед дао, обичном свету и његовим следбеницима говорили: “Овај човек који вас позива да обожавате једног Бога је само обичан човек, као и ви сами – једе и пије, попут вас, па у чему над вама има предност и заслужује да буде посланик?”"
  23:34,"Рекли су: “Будете ли слушали овог човека, бићете прави страдалници, тим више јер никакву корист нећете извући из тога што ћете га следити, а напустићете обожавање својих богова. И следили бисте човека који никаве предности над вама нема.”"
  23:35,"“Зар вам овај који тврди да је посланик, прети да ћете, након што помрете и прах и кости постанете, да будете изведени из земље и у живот враћени? Зар је тако нешто могуће?”"
  23:36,"“Просто је немогуће да будете оживљени након што прах и кости постанете,” упозорили су главешине своје сународнике."
  23:37,"“Само овоземаљски живот наш постоји: живимо и умиремо, нараштаји се смењују, то је вечно трајање и неће бити никаквог оживљења на Будућем свету,” казали су."
  23:38,"И најзад су закључили: “Он, који говори да је послат вама, само је човек који о Богу лажи износи, и никад нећемо поверовати у његове речи.”"
  23:39,"И посланик се обрати Силном Богу да уништи оне који га утерују у лаж."
  23:40,"На то је Бог Узвишени одговорио том посланику: “За кратко време казна ће неизоставно да задеси невернике између твог народа и они ће се горко кајати због тога што су порицали!”"
  23:41,"И заиста, недуго затим задесио је народ Ад страшни глас, и Свемогући Бог их је уништио, никог није поштедео, па су као нанос којег бујица понесе, изгледали – бестрага били порицатељи који су сами себи насиље учинили."
  23:42,"Након што је уништио тај народ, Свевишњи Бог створио је друге народе: Лотов, Јофоров и Јонин народ."
  23:43,"И ниједан порицатељски народ није могао свој час суђени убрзати, нити га одложити, без обзира на могућности којима располаже."
  23:44,"Потом је Свевишњи Бог посланике редом слао, једне за другим. Кад год би некој заједници дошао њен посланик, она би га порицала, па је Бог исте те заједнице уништавао редом, једну за другом, остављајући за њима пука предања. Нека је несрећан и далеко од Божје милости народ који не верује у оно што посланици доносе од свога Господара!"
  23:45,"Онда је Племенити Бог послао Мојсија и његовог брата Арона с очитих девет знамења: штап који се претварао у змију, рука, скакавци, крпељи, жабе, крв, поплаве, сушне године и мањак плодова. Бог им је очите знакове дао."
  23:46,"Посланици Мојсије и Арон су донели фараону и његовом народу, Коптима, јасне и очигледне доказе, али су се они узохолили па су порекли истину, а били су народ који је људима неправду чинио, и ред на Земљи реметио."
  23:47,"Онда фараон и његови сународници почеше говорити: “Зар ћемо поверовати двојици људи обичних као што смо и ми, који баш никакве предности над нама немају, знајући да је њихов народ у нашем ропству и да су нама потчињени?!”"
  23:48,"Фараон и Копти су Мојсија и Арона у лаж утерали, па их је Свемогући Бог уништио потопивши их у мору."
  23:49,"Мојсију, мир над њим, је Бог дао Тору, не би ли помоћу ње његов народ ишао Правим путем и поступао у складу с њом."
  23:50,"Такође је Свезнајући Бог Исуса, мир над њим, и мајку његову Марију знамењем, поуком и доказом Своје моћи учинио: створио је посланика Исуса у утроби његове мајке и на једној им висоравни уточиште дао, на којој је био извор воде и њихово сигурно станиште."
  23:51,"“Посланици, укусним дозвољеним јелима храните се, и чините дела озакоњена верозаконом, Ја заиста добро знам шта чините ви, Мени ништа није скривено!”"
  23:52,"“Ова ваша вера, о веровесници, јесте једна вера – Ислам, а Ја сам Господар ваш, Један Једини, па се Мене бојте извршавајући заповести и сустежући се од Мојих забрана!”"
  23:53,"Али су се људи поделили у питањима вере, па су се у скупине и таборе расколили и вере разне су измислили; свака скупина задовољна и сретна са оним што заговара, држи да је управо она на вери коју Бог воли па се на оно што други људи исповедају не осврће."
  23:54,"Зато Посланиче препусти меканске безбожнике још неко време заблуди и отуђености од истине – све док их не снађе Божја казна."
  23:55,"Зар они који су се поделили на скупине и радосни се оним што исповедају мисле да им Бог Узвишени даје иметак и синове због тога што су то заслужили? Није тако како они мисле!"
  23:56,"Ми им то дајемо само зато да бисмо их постепено казни приближили, али они не опажају."
  23:57,"Они који верују, премда чине добро, брижни су због страха од Божје казне и Његове срџбе."
  23:58,"Они чврсто верују у Божје речи и доказе које је објавио у часном Кур’ану."
  23:59,"Они обожавају искључиво Узвишеног Бога, и ништа друго уз Њега не обожавају."
  23:60,"Они се труде у чињењу добрих дела помоћу којих се приближавају Богу, а притом се искрено плаше да им добро, удељивање милостиње и сва друга добра дела, која чине можда неће бити примљено оног Дана кад се сусретну са Свезнајућим Богом."
  23:61,"верници који поседују ове особине јесу они који журе да чине добра дела и у томе успевају друге да претичу."
  23:62,"Имајте на уму да Узвишени Бог никог не задужује више него што је у његовој моћи, већ га обавезује само са оним делом које може извршити. Сва дела забележена су код Бога у Књизи која казује по истини и неће им бити неправда учињена, па им неће бити умањена награда, а нити ће им бити стављено у одговорност оно што нису урадили."
  23:63,"Напротив, срца неверника су немарна према величанственом Кур’ану који им је објављен. А они, поред свог неверства, стално ружна дела чине."
  23:64,"А кад Аллах, узвишен и слављен нека је Он, на Дан полагања рачуна изложи Ватри оне који су раскошно и разуздано живели, закукаће и затражити помоћ и излаз."
  23:65,"Како би схватили да Бог према њима неће имати милости, биће им речено: “Данас немојте запомагати и не тражите помоћ, нико вам неће у помоћ притећи и нико вас не може Божје казне ослободити!”"
  23:66,"“На Земљи су вам биле казиване речи из Божје Књиге, али сте се од њих окретали и презирали сте да их слушате.\""
  23:67,"Уздизали сте се и охолили изнад других људи и дичили сте се светим храмом у Мекки тврдећи да му припадате – а заправо му не припадате, јер Каби припадају само богобојазни! И поред Кабе сте о ружним стварима причали, скрнавећи јој светост.”"
  23:68,"Зашто незнанобожци не размисле о кур’анским речима и доказима како би се уверили да је Кур’ан од Бога, и да поступају по њему? Или им је дошла посланица која није дошла њиховим прецима давним, па су због тога леђа окренули и порекли Књигу?"
  23:69,"Или их је на порицање Посланика, нека је мир над њим и Божја милост, навело то што им није познато његово име, порекло, искреност, оданост и поверљивост?"
  23:70,"Они говоре да је посланик Мухаммед луд. То су само лажи које они говоре! Посланик, нека је мир над њим и Божја милост, доноси истину од Бога у коју нема сумње, али они мрзе истину, из зависти и ината, и из слепе приврежености неистини."
  23:71,"Кад би Бог Узвишени појаве усклађивао с прохтевима оних који не верују, небеса и Земља би у нереду страдала, и све што се на њима налази, јер они не знају какве би последице имало то да они, који не знају, имају власт управљања."
  23:72,"Да ли, Посланиче, од незнанобожаца тражиш материјалну надокнаду за достављање Ислама, па их је то од веровања одвратило? Напротив, ти ни од кога не тражиш надокнаду за достављање посланице. А награда Господара твог је боља од њихове надокнаде, јер Бог најбоље опскрбљује."
  23:73,"Божји Посланиче, ти позиваш људе у Ислам, пут у којем нема сумње и нема лажи."
  23:74,"Међутим, они који негирају живот након смрти, Рај и Пакао, као и све што ће се тада збити отуђују се од Ислама и приклањају се правцима који у Ватру воде."
  23:75,"И кад би Свемогући Бог указао Своју милост незнанобошцима отклањајући од њих сушу и глад, они би ипак наставили да пркосе и да ред на Земљи ремете, окрећући се од Ислама, и лутајући у тами без икаквог циља и сумњајући."
  23:76,"Премда је незнанобошце Бог Узвишени стављао на разне муке и доводио у разна искушења, они се нису понизно молили Узвишеном Богу нити су се кајали за своје грехе, како би их казна мимоишла."
  23:77,"Али, кад Свезнајући Бог отвори на Будућем свету капију тешке, несносне патње у којој ће неверници да настрадају, они ће тад изгубити наду у Божју милост и у било какво добро."
  23:78,"Ви који поричете оживљење, једино вам Бог даје уши да помоћу њих чујете, и очи да помоћу њих видите, и памет да помоћу ње докучите и разумете – а ви сте тако мало захвални на тим огромним благодатима."
  23:79,"Бог је Онај Који ствара људе на земаљској кугли и само ће се Њему све што постоји на Судњем дану вратити, па ће Он сваком оно што је заслужио дати."
  23:80,"Једино Бог из ничег ствара, и једини Који живот и смрт даје. Једино Бог чини да се ноћ, која тмине доноси, и дан, који светло носи, смењују иако нису исте дужине. Па зашто не схватите да је Бог свемоћан и да једино Он ствара и управља свиме?"
  23:81,"Па ипак, они говоре исто онако како су говорили неверници из претходних народа."
  23:82,"Искључујући могућност оживљења, говоре: “Је ли замисливо и је ли могуће да ћемо, кад наша тела иструну и прах постану, бити оживљени како би полагали рачуне?”"
  23:83,"“То што ти, Мухаммеде, говориш”, кажу неверници, “говорено је и нашим давним прецима, али се није показало да је то истина; то су само приче и измишљотине народа древних!”"
  23:84,"Упитај, Веровесниче, оне који не верују у Будући свет: “Ко је Створитељ Земље и коме припада све што постоји на њој? Одговорите на ово питање ако поседујете знање!”"
  23:85,"Неверници ће уистину потврдити да је једино Бог Створитељ Земље и да је она у Његовој власти, па упитај их Посланиче: “Зар у томе није показатељ да је Узвишени Бог у могућности да мртве оживи?”"
  23:86,"Божји Посланиче, упитај незнанобошце: “Ко је створио седам небеса и ко њима управља? Ко је Господар Арша - престола величанственог, највећег и најузвишенијег створења?”"
  23:87,"Неизоставно ће посведочити да су седам небеса и величанствени Престо у Божјој власти, па их подсети: “Зар се нећете бојати Бога извршавајући верске наредбе, а сустежући се од верских забрана?”"
  23:88,"Упитај их Посланиче: “Ко апсолутно све поседује и ко апсолутно свиме управља? Ко узима у заштиту оне којима је она потребна и који је траже, и од кога нико не може бити заштићен? Знате ли шта о томе?”"
  23:89,"Незнанобошци ће признати да је у Божјим рукама све и да Он свиме управља, па их упитај: “Зар сте онда дозволили да вас неко толико заведе и одврати од размишљања о Богу, и да се лажним божанствима клањате, и сами признајући то!”"
  23:90,"Да, Племенити Бог је онима који не верују истину, у коју нема сумње, донео, а они су заиста прави лажљивци, утолико већи лажљивци јер сматрају да поред Бога постоји друго божанство и да Он има дете. Нека је Господар узвишен и слављен и веома високо изнад тога!"
  23:91,"Свевишњи Бог није узео Себи дете, како то тврде неверници, и с Њиме нема истинског бога, само Он заслужује да буде обожаван! Да постоји више богова, сваки би бог полагао право да управља оним што је створио, па би настала пометња у свемиру и водила би се борба међу њима. Истина је да то није и не може бити. Аллах је једини Бог који заслужује обожавање. Нека је слављен и хваљен наш Створитељ, и нека је врло високо изнад тога да има дете или да поред Њега постоји други бог, као што тврде незнанобошци."
  23:92,"Само Свезнајући Бог зна невидљиво и оно што је створењима непознато, а зна и оно што је видљиво и што се чулима може докучити. Њему ништа није скривено, па Га величај и слави јер је немогуће и незамисливо да поред Њега постоји истинско божанство."
  23:93,"Божји Посланиче, реци: “Боже, ако ми покажеш казну коју си припремио незнанобошцима, а којом им претиш.\""
  23:94,"И додај: “Онда ме, Боже, немој уништити с народом који не верује!”"
  23:95,"А Узвишени Бог је у могућности да ти, Посланиче милости, покаже овосветску казну којом прети онима који не верују. Бог је у могућности и то да учини, а и све друго."
  23:96,"Веровесниче, немој на зло које ти људи учине злим узвраћати, већ опрости, пређи преко увреде и узнемиравања, стрпи се! Свезнајућем Богу савршено је познато шта незнанобошци износе када у лаж верују и када поричу, и када те описују онако како ти не приличи па говоре да си чаробњак и луд."
  23:97,"И замоли, Веровесниче, узвишеног Господара: “Боже, код Тебе заштиту тражим, и сачувај ме од ружних мисли и ђавољег деловања!”"
  23:98,"И додај: “И Теби се, Боже, Господару мој, обраћам с молитвом да удаљиш ђаволе из моје близине како ми не би наудили и омели ме у мојим пословима!”"
  23:99,"Када невернику дође смртни час и увери се да ће допасти незамисливо огромних мука, кајући се због пропуштеног у животу, он узвикне: “Боже, врати ме у живот на Земљи!”"
  23:100,"“Врати ме у прошли живот како бих се покајао и поверовао и чинио добра дела!”, говори онај који не верује. Међутим, када би се вратио, опет добро не би чинио. Између њега и повратка у овоземаљски живот стајаће препрека до Дана проживљења. Никад се неће вратити на овај свет, неће му се пружити прилика да исправи своје грешке у прошлом животу."
  23:101,"И кад наступи време Судњег дана па за то одређен анђео дуне у рог и људи се појаве на стајалишту, неће бити од користи ни порекло, којим се људи поносе, ни родбинске везе. Тог Дана људи неће једни друге ништа да питају, свако ће бити заокупљен собом и својом муком."
  23:102,"Онај човек чија добра дела, кад се ставе на вагу, претегну, тај ће успети и остварити оно што је желео: биће уведен у Рај, а сачуван од Ватре."
  23:103,"А превагнуће лоша дела оног ко није веровао и није чинио добра дела. Због тога ће у Пакленој ватри вечно да остане, никад из ње неће да изађе."
  23:104,"Што се тиче ове несрећне категорије људи, њихова ће лица ватра пржити и сасвим их изобличити и поцрнети, а усне ће им се обесити а зуби ће им напоље испасти, због жестине ватре у Паклу."
  23:105,"Они који нису веровали на Дан коначног суда биће укорени: “Зар вам речи Моје у Кур'ану нису казиване у животу на Земљи, а ви сте их порицали?”"
  23:106,"Рећи ће: “Боже, Господару наш, греси и неваљала дела, које си нам Ти предодредио, били су јачи од нас, па смо се отуђили од истине и нисмо на Правој стази били!”"
  23:107,"“Господару наш, избави нас из ватре у Паклу и врати нас на пролазни свет да бисмо на Правом путу били!” И рећи ће: “Ако бисмо се странпутици и неверству вратили, тад бисмо заиста неправедници били и казну бисмо заиста заслужили!”"
  23:108,"“Останите у Паклу, понижени и сасвим безвредни и више Ми се немојте обраћати!” Казаће им Свевишњи Бог."
  23:109,"“Неке слуге Моје, искрени верници, тражили су од Мене,” рећи ће Бог,“ да им опростим грехе и да пређем преко лоших дела њихових, и да их уведем у Своју милост, а Ја сам најмилостивији…”"
  23:110,"“Ви сте им се толико ругали да сте заборавили да Ме славите и спомињете; то вас је преко сваке мере заокупило, па сте остали незнанобошци; и верницима сте се стално ругали и исмејавали,” казаће Узвишени Бог."
  23:111,"И додаће: “Ето, њих, исте те вернике, Ја сам данас наградио рајским баштама уживања зато што су стрпљиво веровали и добра дела чинили и што су стрпљиво подносили ваше увреде.”"
  23:112,"У ватри Пакла, безбожници ће бити упитани: “Колико сте година на Земљи живели, колико сте година протраћили?”"
  23:113,"Одговориће: “Живели смо на пролазном свету дан или само део дана. Питај оне који то боље од нас знају.”"
  23:114,"“На Земљи сте само мало времена провели, толико мало да сте требали бити стрпљиви у послушности и покорности Богу, да сте само знали!\" Биће им речено."
  23:115,"Бог ће рећи: “О људи, зар сте мислили да сам вас узалуд, без икаквог циља створио? Да добре нећу наградити, а зле казнити? Да ћу поступити према вама којима сам разума дао, као према животињама које разума нису имале? Да после смрти нећете бити враћени Мени и да на одговорност за своја дела нећете одговарати?”"
  23:116,"Нека је слављен и узвишен Бог Који управља створењима онако како жели, и Који је истина, и Чије је обећање истина, и Чије су речи истина, и осим Кога нема истинског божанства. Он је Господар Престола величанственог, највећег створења! Онај ко је Господар највећег створења, тај је Господар и свих мањих створења."
  23:117,"А онај ко, поред Свевишњег Бога, обожава другог бога немајући баш никаквог доказа да исти тај бог заслужује да буде обожаван, а што је случај са свим лажним божанствима, такав ће се, због многобоштва, ружног и највећег греха, суочити са страшним страдањем и вечном патњом. Имајте на уму да незнанобожци неће успети нити ће се спасити на Дан коначног полагања рачуна!"
  23:118,"И реци Божји Посланиче: “Боже опрости ми све, и пређи преко мојих лоших дела и узми ме у окриље Своје милости, јер си најмилостивији, примаш покајање и бришеш грехе!”"
  24:1,"Бог је објавио ово поглавље и обавезао је људе да поступају спрам прописа који су у њему споменути. Ово поглавље садржи јасне одломке, да бисте ви, о верници, размишљали о његовим значењима и извукли поуку из тога."
  24:2,"Казна за човека и жену који су починили блуд а пре тога нису ступили у брак јест да свако од њих буде ударен по стотину пута бичем. И нека вас, о правоверни, у погледу вршења казне над блудницима не обузме сажаљење ни самилост, уколико верујете у Бога Узвишеног и Дан судњи. Нека, уз све то, скупина верника кажњавању присуствује, да у томе буде додатна срамота преступницима и да се помоћу тога и они, као и други људи, одврате од блудних радњи."
  24:3,"Како би омрзнуо блуд у очима људи, Свевишњи је Бог казао да блудник у већини случајева тежи браку с блудницом или незнанобошкињом која се не сустеже од неморала и с којом се уопште не сме ступити у брак, односно да блудница у већини случајева тежи браку с блудником или незнанобошцем који се не сустеже од неморала и с којим се уопште не сме ступити у брак. Свезнајући Бог забранио је верницима да ступају у брак с блудницама, као што је забранио да верници своје штићенице удају за блуднике."
  24:4,"Они који потворе поштене, чедне жене или честите и чедне мушкарце, и потом не доведу четири честита, искрена сведока који ће потврдити истинитост тога што су рекли – осамдесет пута бичем ударите, о владари, кажњавајући их за потвору, и никад више њихова сведочења на прихватајте јер се зна да су лажљивци. Грешници су они који оптуже поштене, чедне жене."
  24:5,"Али онима који се покају због потворе честитих верница и осете грижу савест па исправе своју грешку – Милостиви Бог ће опростити и сакрити њихову срамоту јер Бог Узвишени прашта покајницима и милостив је према њима."
  24:6,"Онај човек који властиту жену оптужи а нема праведне сведоке да потврде истинитост његових речи мора посведочити пред судијом четири пута да говори истину, и да каже: “Сведочим да истину говорим када оптужујем своју супругу да је починила блуд!”"
  24:7,"Кад посведочи против ње четири пута, призваће на себе Божје проклетство ако лаже када тврди да је његова супруга починила блуд."
  24:8,"Дакле, ово мужево сведочење изискује да се над супругом изврши каменовање, верозаконска казна, али иста та казна биће од ње отклоњена само под условом да се четири пута Богу као сведоку присегне да њен муж лаже оптужујући је за блуд."
  24:9,"И да након тога каже: “Нека се на мене сручи заслужена Божја срџба ако мој муж истину говори оптужујући ме за блуд!”"
  24:10,"Људи, да није Божје доброте и самилости према вама, и да Он не опрашта грехе покајницима, и да није мудар у прописивању, управљању и одређивању, одмах би вас казнио због греха и осрамотио би вас."
  24:11,"Заиста је једна скупина дволичњака и оних чија су срца болесна, а који се вама, о верници, приписују, потворила Посланикову жену Аишу, нека је Бог задовољан са њом, да је учинила неморал. Немојте мислити, правоверни, да су њихове речи неко зло по вас, напротив за вас је то добро, тим боље јер је у томе награда за вернике и њихово чишћење од греха, као и повод да се докаже чистоћа и невиност мајке правоверних Аише, нека је Бог задовољан са њом. Сваки човек или жена који су преносили потвору понеће свој удео у греху, а главни потворник ће, свакако, понети највећи грех."
  24:12,"Чим су чули ружну потвору, зашто верници и вернице једни о другима нису добро помислили, јер је начелно правило да су верници невини, честити, непорочни. Због чега одмах нису рекли: “Ово је очигледна и јасна потвора!”"
  24:13,"Зашто они који су потворили Аишу, мајку правоверних, нису довели четири праведна сведока који би потврдили њихове речи? Па пошто нису довели сведоке, они су код Бога лажови и грешници, несумњиво."
  24:14,"А да вам није Бог указао Своју доброту и обасуо опростом покајнике међу вама не казнивши их, и да вас није даровао Својом милошћу и сакрио вашу срамоту, сигурно би вас задесило огромно страдање и тешка патња због потворе на Аишу."
  24:15,"Тад сте ту потвору препричавали и њоме се бавили, па сте на сва уста говорили нешто о чему ништа нисте знали и за шта нисте имали баш никаквог доказа ни сазнања, и притом сте све то сматрали безначајним, а то код Бога има огроман значај, тим већи због лажи на оног ко је чист од оног што му се приписује."
  24:16,"Кад сте потвору чули, зашто нисте казали: “Слављен буди, Боже! Не доликује нам говорити о лажи и потвори на мајку правоверних Аишу, веровесникову жену! Ово је потвора велика и злочин очити!”"
  24:17,"Бог Узвишени саветује вам да тако нешто никад не поновите, Он вам забрањује да преносите потворе и ширите гласине, ако сте прави верници."
  24:18,"Бог вам тумачи Своје одломке, који садрже прописе и поуке. Свевишњи Бог добро зна чиме се бавите, ништа Му није скривено, Он ће вам дати оно што сте заслужили. Мудар је у прописивању, управљању и одређивању."
  24:19,"Оне који воле да се о муслиманима и међу њима шире бестидности и у томе суделују, чека болна казна за потвору, а на Будућем свету чека их огромна патња у ватри Пакла. Свемогућем су Богу познате њихове лажи, упућен је у последице оног што људи раде, зна у чему је добро за њих, а ви у то нисте упућени."
  24:20,"Да није Милостиви Бог указао Своју доброту, милост и благост онима који су препричавали потвору и њоме се бавили, казнио би вас страшном казном, одмах, али је Он благ и милостив према људима."
  24:21,"О ви који верујете у Свезнајућег Бога и поступате у складу са Божјим заповестима, немојте ђавоље стопе да следите, немојте његовим путем да идете, јер ђаво вам само зло лепим приказује! Онај ко следи ђавоље стопе заповеда да се чине бестидности и огавности, да се говори оно што не ваља и да се противи Божјем закону! Верници, да вам није Племенити Бог указао Своју доброту, ниједног покајника између вас не би очистио од греха и лошег дела, али Свезнајући Бог којег хоће покајника очисти примивши његово покајање. Имајте на уму да Бог чује свачије речи и да зна свачије мисли, дела и намере, и да ће сваком дати оно што је заслужио!"
  24:22,"И нека се не заклињу ваши врли доброчинитељи у вери и имућни да ће своју помоћ ускратити сиромашној родбини, потребнима и исељеницима из Мекке јер су учинили преступ – нека им опросте посрнуће и нека их не казне! Желите ли да вама Бог опрости и пређе преко ваших лоших дела? Опростите и ви њима и заборавите шта су чинили и говорили, јер и Силни Бог опрашта грешке и прима покајање. Овај одломак објављен је поводом Ебу Бекр, нека је Бог задовољан са њим, који се заклео да ће да престане материјално да помаже Мистаху због тога што је суделовао у потвори на његову ћерку Аишу."
  24:23,"Они који оптуже за блуд честите, чисте и непорочне жене, које не помишљају на грех, таквим ће људима Узвишени Бог ускратити Своју милост и неизоставно ће их казнити у ватри Пакла."
  24:24,"На Дан устанућа против потворника сведочиће њихови властити језици, о потворама које су износили, и њихове руке и ноге, о гресима које су помоћу њих чинили."
  24:25,"Тад ће им Бог у потпуности дати оно што су заслужили, без закидања и неправде. Они ће на Дан оживљења сазнати да је Бог уистину свемоћан, и да су Његова дела, речи, обећања, претње сушта истина у коју нема нимало сумње."
  24:26,"Неваљале жене и неваљали мушкарци који говоре одвратне речи и чине зла дела, припадају онима какви су и сами, а честите жене и честити мушкарци припадају онима какви су и сами. У односу на потворе које о њима износе неваљали и искварени, честити верници су недужни, и њима ће Бог Узвишени опростити грехе, занемариће њихова лоша дела и даће им драгоцену опскрбу у Рају, у Својој близини."
  24:27,"О ви који верујете у Бога и поступате у складу с исламским верозаконом, кад хоћете да уђете у туђе куће, пре уласка тражите допуштење и поздравите укућане рекавши: “Нека је Божји мир са вама! Могу ли да уђем?” За вас је боље, чистије, чедније и даље од сумње да затражите допуштење пре уласка. Бог вас саветује да бисте се опоменули на Божје прописе и применили их у пракси."
  24:28,"Ако у истим тим кућама не затекнете никог ко би вам допустио да уђете, немојте ући; ако вам власник куће ипак каже да одступите, ви одступите, јер то је за вас боље код Бога. Знајте да Свезнајући Бог савршено зна шта чините и да ћете полагати рачун за своја дела!"
  24:29,"Али није вам грех да улазите у библиотеке или пијаце и сл. које су власништво свих људи, тј. нису својина појединца. Бог је добро обавештен о свему шта чините јавно и тајно. Њему ништа није скривено. Бог ће вам дати оно што сте заслужили."
  24:30,"Реци верницима, Посланиче милости, нека оборе погледе своје, да не гледају у жене и у стидна места, јер им је то забрањено, и нека се, к томе, чувају од свих неморалних радњи; оне су забрањене, и нека не показују своје стидно место онима који га не смеју видети. Наиме, то је за мушкарце вернике чедније и чистије, а Бог добро зна шта човек чини, Он ће сваком дати оно што је заслужио."
  24:31,"А реци и верницама нека оборе погледе своје, да не гледају у стидна места, јер им је то забрањено, и нека се, к томе, чувају од свих неморалних радњи, које нису допуштене, и нека не показују своје украсе мушкарцима странцима него нека спусте своје огртаче с главе, да покрију косу, лице и груди, покривајући се онако како то налаже Ислам. Жена своје украсе може показати само мужу, а неке украсе попут косе, врата свом оцу, свекру, синовима, синовима мужа свог, браћи својој, синовима браће своје, синовима сестре своје, пријатељици која је поуздана, па макар се радило и о неверници, онима који су у поседу њиховом, макар се радило и о робовима, и онима који немају мушке прохтеве и деци која нису спознала стидна места жене. И нека не ударају приликом хода ногама, да се не би чуо звекет накита који носе око ножних чланака, а скривају их. И сви се ви, правоверни, покајте Богу за забрањене погледе и друге грехе, да бисте заслужили Божју наклоност, милост и спас на Будућем свету."
  24:32,"Верници, жените и удавајте све оне који су брачно незбринути: слободне мушкарце и слободне жене, и честите робове и честите робиње! Ако су сиромашни, па немају могућности да организују брачни живот и поднесу трошкове, Бог ће их опскрбити из доброте Своје, а Бог даје неизмерну опскрбу. Оно што Он поседује неће умањити то што ће неког независним учинити. Бог зна прилике Својих створења."
  24:33,"Нека се сустегну од чињења забрањеног они који, због сиромаштва или из неких других разлога, нису у могућности да се ожене, док их Бог не обогати и не да им могућности да ступе у брачну везу. А кад се ради о робовима и робињама који желе да се откупе из ропства, њихови власници требају да пристану на то ако знају да су честити и да су у могућности да се откупе, па нека им њихови господари и сви други имућни људи у томе помогну иметком који им је Бог дао. А робовласнику није дозвољено да тера робињу на бављење неморалом како би му зарађивала новац. Зар да је власник на то тера, а она се труди да буде чедна?! А ако пак неки робовласник присили своју робињу на чињење блуда, Бог ће јој, јер је била присиљена, опростити и спрам ње ће самилостан бити, а њен грех ће робовласник да понесе."
  24:34,"Људи, Бог вам објављује јасне речи и очигледне доказе, који јасно и недвосмислено указују на истину, и наводи примере претходних народа, верника и неверника, као и поуке, али оне су од користи само богобојазнима, који чине добра дела и сустежу се од порока."
  24:35,"Узвишени је Бог светлост небеса и Земље, Он упућује оне који су достојни упуте. Као пример Божје светлости у срцу верника којом упућује јесте удубина на зиду у којој се налази светиљка која снажно светли, светиљка је у стакленици, а стакленица наликује блиставој звезди; светиљка гори уз помоћ уља маслиновог, које се добија од благословљеног, довољно израслог стабла с предивним плодовима и крошњом – ни источног, па да га Сунце обасјава само поткрај дана, а ни западног, да га греје само ујутру, него се оно налази између истока и запада – чије уље, због бистрине и квалитета, готово да сија чак и онда кад га ватра и не дохвати, а кад га ватра дохвати, онда савршено светли – сама светлост над светлошћу: светлост која допире из маслиновог уља придодата на светлост која избија из фитиља. Ето, с тиме Бог Узвишени упоређује светло које подари вернику у срце, уз светло урођене вере и Објаве. Кога хоће Бог Узвишени наводи ка светлости Својој, веровању и разумевању часног Кур’ана, и примере људима Бог наводи да би разумели прописе Ислама и све друго што им је потребно у животу. Бог је Свезнајући, зна шта људи јавно и тајно раде."
  24:36,"Блистава светлост, споменута у претходном одломку, налази се у џамијама, чије је подизање и одржавање Бог наредио, и у којима се спомиње Божјe име, учи езан, обавља молитва и чине друга добра дела, и у којима се обавља молитва ујутру и навече, па се у тим временима Бог много спомиње."
  24:37,"Бога Узвишеног, дакле, спомињу људи које ни куповина ни продаја не заокупљају од сећања на Њега, преданог обављања молитве, а ни од давања обавезне милостиње онима који га заслужују, и који стрепе од страхота Судњег дана, у којем ће се срца узнемирити и бити у неизвесности, између наде у спас и страха од пропасти, и у којем ће се и погледи узнемирити гледајући пут који води у Рај и други, који води у Пакао."
  24:38,"То раде зато да их Племенити Бог достојно награди за њихова дела, још више им од доброте Своје дарујући, јер Бог Узвишени коме хоће међу Својим слугама подари огромну награду без икаквог рачуна, напротив, подари им више него што заслужују."
  24:39,"А овоземаљска дела оних који не верују у Бога немају никакву вредност у Господара и налик су фатаморгани, па се човеку чини да, у подневној жези, види воду и кад жедан дође до тог места, не затекне ништа. Ето тако неверник мисли да ће добра дела која је учинио на овом свету, одагнати од њега страхоте Судњег дана, али кад наступи тај Дан, неће затећи никакву награду на Будућем свету– напротив, испред себе ће затећи Бога, Који му је припремио страшну казну због злих дела која је чинио. Бог, заиста, брзо рачуне своди."
  24:40,"Или ће дела оних који нису веровали постати попут тмине у дубоком мору које прекривају таласи све један за другим, а изнад високих таласа су густи облаци па не могу да виде звезде да се помоћу њих крећу – све сама тмина у тмини, тако да се ни властити прст пред оком не види. Како су тмине једна на другој, тако су нагомилана лоша дела оних који не верују: незнање, сумња, избезумљеност, запечаћеност срца… А коме Бог Узвишени светлост не подари, не изведе га на Прави пут и не да знање о Кур’ану, тај никад неће на Прави пут изаћи, нити ће му било која друга књига бити од користи."
  24:41,"Зар не знаш, Божји Посланиче, да Узвишеног Бога славе сва створења која су на небесима и на Земљи, па и птице док лете ширећи крила славе Га! Сва је створења Свезнајући Бог поучио како ће се клањати и како ће спомињати и хвалити свог Створитеља, као што Га и човек хвали и слави. Бог добро зна шта људи раде, ниједно њихово дело није му скривено."
  24:42,"Само Свемогућем Богу припада власт на небесима и на Земљи. Њему ће се све вратити на Судњем дану, Он ће сваком дати оно што је заслужио."
  24:43,"Зар не видиш, Посланиче, да Свемогући Бог разгони облаке куда хоће па их опет саставља, затим их у гомиле претвара па угледаш како кишица из њих, Божјом вољом, сипи – из тих нагомиланих облака, који својом величином подсећају на брда, Свевишњи Бог и лед спушта – па даје да иста та кишица пада по неким пределима, а од неких је предела одврати, из Своје големе мудрости. Сјај муње, због своје блештавости, усред облака замало да ослепи човека који га види."
  24:44,"Један од очитих доказа да Бог Узвишени ствара и управља јесте и то што дан и ноћ обрће, дајући да једно после другог наступа и чинећи да њихова дужина трајања буде различита. Збиља, у томе је јасно знамење за оне који су разборити и знају да је Бог Узвишени једини бог и да Он све може да учини."
  24:45,"Мудри Бог је од капљице створио све што се по Земљи креће. Нека створења пузе на трбуху, као нпр. змија, нека на две ноге иду, као нпр. човек, а неке, опет, иду на четири ноге, као нпр. домаће и дивље животиње. Како хоће и шта хоће, Свемогући Бог ствара; ствара и друга створења која нису споменута. Он све може да учини, ништа Му није немогуће."
  24:46,"Господар је објавио величанствени Кур’ан посланику Мухаммеду, нека је мир над њим и Божја милост. Свевишњи Бог упућује на Прави пут, у коме нема девијације, оног кога Он хоће међу слугама Својим, а тај га пут води вечном Рају."
  24:47,"Дволичњаци тврде да верују у Свезнајућег Бога и да следе Посланика, нека је мир над њим и Божја милост, и да су послушни Богу и Његовом Посланику, а затим се неки од њих одмећу, и нису послушни Господару ни Посланику у погледу заповести о вођењу борбе на Божјем путу и у погледу других верских наредби, иако тврде да верују у Бога и Посланика и да су послушни. То нису верници, макар тврдили да верују."
  24:48,"Када се дволичњаци позову послушности Богу и томе да им Божји Посланик пресуди у њиховим несугласицама и споровима, одједном се супротставе пресуди, јер у срцу крију лицемерство."
  24:49,"Али ако схвате да је правда на њиховој страни, и да ће бити пресуђено у њихову корист, понизни и послушни долазе."
  24:50,"Је ли у њиховим срцима пристуна стална болест, или сумњају у Посланиково, нека је мир над њим и Божја милост, посланство, или зато што се боје да ће им, прихвате ли Кур'ан и Посланика за судију, бити учињена неправда? Ништа од тога није разлог! Разлог је управо то што се они инате и отуђују од верозакона."
  24:51,"Искрени се верници не понашају тако, њихов је обичај да се покоре Богу и Веровеснику, нека је мир над њим и Божја милост, кад се позову да им се пресуди према објави, часном Кур’ану и Посланиковој пракси. Одазову се и кажу: “Слушамо оно што нам се говори и покоравамо се прихватајући оно што се од нас тражи!” Само они биће спашени на овом и на будућем свету."
  24:52,"А ко буде покоран Богу и Његовом Посланику, преда се њиховом суду, боји се последица греха, и боји се Бога извршавајући Његове заповести и сустежући се од Његових забрана, управо ће такав постићи добро на оба света."
  24:53,"Дволичњаци се Богом заклињу, најтежом заклетвом, да ће зацело поћи у борбу на Божјем путу ако им то Веровесник, нека је мир над њим и Божја милост, нареди. Посланиче реци: “Немојте се лажно заклињати! Покорност ваша – зна се каква је! Немојте заборавити да је Бог веома добро обавештен о оном што чините и да зна за сва ваша дела, ма колико их ви скривали!”"
  24:54,"Божји Посланиче, обрати се дволичњацима: “Богу се покоравајте и Посланику Његовом, јавно и тајно!” Ако леђа окренете не желећи да то спроведете у праксу – па Божји Посланик је, нека је мир над њим и Божја милост, доставио посланицу; његово је да достави, а ваше је да прихватите и полагаћете рачун пред Богом јесте ли Посланика милости доследно следили. Будете ли слушали Божјег Посланика бићете упућени на Прави пут. То је тако јер је Посланик једино дужан да достави Објаву, он није дужан да вас присили да Правим путем пођете."
  24:55,"Свемогући Бог обећао је честитим верницима, који верују у Бога и чине добра дела, помоћ над непријатељима и обећао је да ће их поставити на Земљи за намеснике, као што је учинио намесницима оне добре пре њих, и обећао је да ће учврстити Ислам, веру истиниту, уздићи је и учинити изнад свих вера, и да ће, поуздано, страх верницима сигурношћу заменити буду ли само Богу послушни и одани и Њега једино искрено обожавали, а лажних божанстава се клонили. А они који остану незнанобошци и након тих благодати, такви су прави грешници, они прелазе границе Божјег верозакона."
  24:56,"Молитву обављајте, о верници, брижно и скрушено, онако како је прописано да се обавља, издвајајте обавезну милостињу онима којима она припада и Божјем се Веровеснику, нека је мир над њим и Божја милост, покоравајте извршавајући Његове заповести, а сустежући се од Његових забрана, да бисте заслужили Божју милост."
  24:57,"Посланиче, нипошто не мисли да они који не верују могу умаћи Богу, Једном Једином! Он је у могућности да их искорени. На оном свету њихово ће повратиште Пакао бити, а грозно је он станиште!"
  24:58,"О ви који верујете у Бога и поступате у складу с Његовим верозаконом, наређујте својим робовима и робињама и деци од родитеља који нису робови, а која нису полну зрелост достигла да у три случаја, кад код вас желе ући, траже ваше допуштење: пре јутарње молитве, јер се тад будите и облачите, затим кад у подневно време одмора своју одећу одложите и после вечерње молитве, кад скидате одећу и улазати у сан! То су три периода ваше нагости, тј. тад обично водите мање бриге о стидним местима и облачите се лежерније. Кад је реч о другим периодима, ни ви а ни они нису грешни ако уђу не затраживши дозволу, па морају да вам уђу и да вас послуже и обиђу. Како је Бог Узвишени објаснио прописе у вези с тражењем допуштења за улазак, тако је објаснио Своје одломке и очигледне доказе и друге прописе. Бог зна у чему је добробит за људе и шта им користи. Бог мудро одређује све што се односи на људе."
  24:59,"Кад ваша деца достигну доба у којој постану полно зрела, обавезна су у свако време да траже допуштење за улазак у ваше одаје, као што га траже одрасли мушкарци и жене, категорија која је споменута у претходном одломку. Како је Свезнајући Бог објаснио прописе у вези с тражењем допуштења за улазак, тако је појаснио Своје речи. Узвишени Бог зна у чему је добробит за вас; мудар је у доношењу прописа."
  24:60,"Женама у старости које не добијају месечни циклус и, због старости, не могу да затрудне, и не желе да се удају – није грех да огртаче одложе, али нека ипак не показују места где су им скривени украси, које су, према Божјој заповеди, дужне да покрију. Уз све то, боље им је да огртаче носе јер је то чедније и честитије. Бог чује све што говорите, зна свачија дела и свако стање, ништа Му није скривено. Он ће вас позвати на одговорност за оно што сте чинили."
  24:61,"Кад се ради о борби на Божјем путу, и обављању других верских обавеза које захтевају физичку способност и снагу, изузетак чине и имају оправдање: слепац, онај који је хром и онај који је болестан. Затим, о верници, није вам грех да једете у својим кућама, у кућама својих очева, у кућама својих мајки, у кућама браће, у кућама сестара, у кућама стричева, у кућама тетака по оцу, у кућама ујака, у кућама тетака по мајци, у оним кућама које су вам поверене на бригу па њихове кључеве имате, у кућама пријатеља својих, јер њима то у већини случајева не смета; није вам, дакле, грех заједно или појединачно да једете. Кад уђете у те куће, назовите поздрав мира њеним укућанима: “Нека је на вас Божји мир и благослов!” Односно ако куће празне затекнете, реците: “Нека је мир нама и добрим Божјим слугама!\" Узвишени Бог je прописао називање поздрава мира, благословљеног и прелепог поздрава, да бисте се међусобно заволели и да би орасположили једни друге приликом сусрета. Бог Узвишени објаснио вам је ове прописе у овом поглављу да бисте разумели њихов смисао и да бисте их спроводили у пракси."
  24:62,"Искрени верници јесу само они који верују у Бога и Божјег Посланика, нека је мир над њим и Божја милост, и кад су с Послаником Мухаммедом у некој заједничкој мисији која доноси добро свим муслиманима, не одлазе док не затраже од Посланика допуштење. Посланиче, они који од тебе траже допуштење да оду зарад неких својих потреба, они искрено верују у Бога и Посланика, па допусти оном коме ти хоћеш и моли Милостивог Бога да им опрости јер Бог покајницима много прашта и милостив је према њима."
  24:63,"О ви који верујете, укажите Посланику, нека је мир над њим и Божја милост, почаст, па га не зовите именом: “Мухаммеде!” Нити: “Сине Абдуллахов!” Као што једни друге зовете, него му се обраћајте с поштовањем, говорећи: “Божји Посланиче!” или: “Божји Веровесниче!” Кад вас Посланик позове ради неке корисне ствари, немојте тај позив доживети као безазлен позив који ви упућујете једни другима. Богу су добро знани они који се извлаче и одлазе без Посланиковог, нека је мир над њим и Божја милост, допуштења. И зато нека буду опрезни они који се супротстављају наређењу Божјег Посланика, нека је мир над њим и Божја милост, – да их каква кушња или смутње не задесе, или да их не снађе болна и неподношљива патња!"
  24:64,"Свезнајућем Богу најзад припада све што се налази на небесима и на Земљи, Он све ствара, свиме управља, свиме господари. Само Он Својим знањем обухвата све ваше послове и стања, оно што јавно чините и оно што скривате, ништа Му ваше није скривено. Знајте да вас чека Дан у којем ћете Богу да се вратите па ће вас Он известити о вашим делима и позваће вас на одговорност за њих! Бог све зна о свакој ствари, јавној и тајној, присутној и одсутној. То је тако, а Господару вашем ништа није скривено ни на небесима ни на Земљи."
  25:1,"Бог, Који је објавио Часни Кур’ан Посланику Мухаммеду, нека је мир над њим и Божја милост, поседник је великог добра и свих благослова. Он је објавио племенити Кур’ан Посланику Мухаммеду и послао га људима и џиннима (духовима) да их опомене на страшну Божју срџбу и жестоку казну."
  25:2,"Једино Богу Узвишеном припада власт на небесима и на Земљи, Који нема дете, и Који нема саучесника у власти, и Који је једини Створитељ свега што постоји. Он је све савршено створио и обликовао и прецизно одредио."
  25:3,"Па ипак, поред Свевишњег Бога, неверници обожавају лажне богове, који ништа не могу да створе, па макар и нешто посве малено, штавише, и сами су створени – Господар их је створио из ничег. Такође, иста та божанства не могу никакво добро себи да донесу, нити могу од себе штету да отклоне, па не могу живот да одузму нити га могу дати и не могу оживети мртве из гробова."
  25:4,"Незнанобошци, који не верују у Бога и Посланика, говоре: “Кур’ан је пука лаж коју је измислио Мухаммед, а у томе му помажу неки други људи.” Они лажи износе. Часни је Кур’ан Божји говор, ни људи ни џинни не могу да донесу нешто слично њему."
  25:5,"Они који поричу славни Кур’ан такође говоре: “То су празне, украшене приче записане у књигама народа древних – преписао их је Мухаммед, па му се казују ујутру и навече.”"
  25:6,"Божји Посланиче, обрати се меканским неверницима порицатељима: “Часни Кур’ан објавио је Онај Који Својим знањем обухвата све што се налази на небесима и на Земљи, и није измишљен, као што то ви тврдите.” Затим је Бог Узвишени потичући на покајање казао да опрашта ономе ко се покаје и поправи, и да је самилостан према њему."
  25:7,"Незнанобошци, који посланика Мухаммеда, нека је мир над њим и Божја милост, називају лашцем, такође говоре: “Шта ли је овом човеку који тврди да је посланик”, мислећи на Божјег Посланика, нека је мир над њим и Божја милост, “храну једе, као што и ми једемо, и одлази на пијацу ради купопродаје, као што и ми то чинимо? Зашто му није неки анђео послат, па да потврђује оно што он говори и да му помаже у достављању вере!”"
  25:8,"“Или зашто му какво благо с неба спуштено није, или због чега нема какав плодовима богат врт да се њима храни, па да не мора ходати по пијацама и да стиче опскрбу?” Рећи ће они који не верују. Они, уз то, говоре верницима: “Ви следите човека који је зачаран и који не зна шта говори!”"
  25:9,"Божји Посланиче, послушај и чуди се томе какве неистине о теби говоре они који не верују. Говоре да си чаробњак, односно да си зачаран, односно да си луд, и управо због тих лажи не прихватају истину коју си им донео и не могу да следе Прави пут, и не могу да пронађу начин да окаљају твоју искреност и поверљивост."
  25:10,"Без граница је Божји благослов и неизмерна је Његова доброта! Ако хоће, Бог ти може дати много боље од оног што неверници наводе као пример: плодне, прелепе, блиставе вртове испод којих протичу реке, дворове високе и куће простране, да у њима уживаш."
  25:11,"Неистину коју доносе нису изговорили зато да би спознали доказ и истину, него они Час оживљења поричу. А Свемогући је Бог онима који поричу Дан оживљења припремио велику, распламсалу ватру."
  25:12,"Када Пакао угледа како се према њему неверници гоне из даљине, они ће тад зачути његово гневно буктање и страшно стењање, због жестоке љутње према њима."
  25:13,"А кад незнанобошци буду бачени у Пакао, страшно и претесно место и притом су им свезане руке иза вратова – тамо ће пропаст призивати и тражиће излаз из Ватре."
  25:14,"Биће им речено: “Не призивајте данас пропаст само једанпут, него на себе пропаст призивајте много пута – нећете бити ослобођени казне, него ћете у њој вечно остати!”"
  25:15,"Реци Веровесниче онима који не верују: “Је ли Пакао, с чијим вас је карактеристикама Свемогући Бог упознао, бољи од вечног Раја, који је обећан добрим, честитим верницима? Боравак у вечним благодатима и ужицима биће верницима награда и лепо повратиште због добрих дела која су чинили на пролазном свету.”"
  25:16,"Искрени ће верници у Рају заувек бити и имаће у њему све што пожеле. Они ће у Кућу мира ући због Божјег обећања чије ће остварење добри, богобојазни верници од Њега да траже, а Бог Своје обећање неће да изневери."
  25:17,"На Дан страшног полагања рачуна, Свемогући Бог сакупиће незнанобошце порицатеље и оне које су обожавали, па ће се обратити њиховим лажним божанствима, корећи их: “Јесте ли ви одвратили Моје слуге од Правог пута и одвели их у заблуду, или су они сами с Праве стазе застранили па су вас, а да ви то од њих нисте тражили, обожавали?”"
  25:18,"На то ће лажна божанства која су обожавана одговорити: “Слава Теби нека је, Ти си узвишен од тога да поред Тебе постоје друга божанства! Нама не доликује да обожавамо неког другог мимо Тебе и да га узмемо за заштитника, и не доликује нам да тражимо од људи да нас, а не Тебе, обожавају! Него си Ти, Боже Узвишени, њима и њиховим прецима дао да уживају у благостању, толико да си их пропасти мало-помало приближавао, и то их је заокупило, па су у многобоштво веровали и због својих поступака су сасвим настрадали.”"
  25:19,"Незнанобошцима ће бити речено: “Ево, ова лажна божанства, која сте обожавали, поричу ту вашу лажну тврдњу, па ви од себе не можете патњу отклонити, а не можете ни њима, својим божанствима, помоћи.” Верницима, оном ко умре наносећи сам себи неправду верујући у незнанобоштво, припада страшна и болна казна у Паклу, као што иста та казна припада овима који су споменути."
  25:20,"Божји Посланиче, Бог није послао пре тебе ниједног посланика а да није био из људског рода, и сви су посланици јели, пили и бавили су се обичним пословима којима се баве сви други људи. Ти ниси први посланик који то ради. Људи, Свезнајући Бог је учинио да будете искушење једни другима због међусобне разлике у богатству и сиромаштву, здрављу и болести. Па зар нећете издржати оно што вам је одређено судбином и стрпљиво подносити искушења, због чега ће вас Бог наградити. А Господар твој види и зна ко је стрпљив, а ко то није; ко је послушан, а ко непослушан."
  25:21,"Незнанобошци, који не верују и не надају се да ће стати пред Бога Узвишеног, на Дану судњем и не боје се Његове казне, говоре: “Зашто нам Бог не пошаље анђеле који би посведочили да Мухаммед истину говори или зашто својим очима не видимо Господара па да нас Он о томе обавести?” Ови неверници су у својим душама охоли и то их је од веровања одвратило, а тим својим говором су у злу и неверству прекорачили све границе."
  25:22,"Они који не верују сигурно ће видети анђеле кад буду умирали, загробном животу, кад буду проживљени на Дан коначног полагања рачуна, затим кад буду вођени према месту на којем ће полагати рачун и онда кад буду бацани у Ватру. Међутим, када угледају анђеле, они им неће доносити радосне вести, за разлику од верника, него ће им рећи: “Радосна вест и милост од Бога сасвим вам је ускраћена!”"
  25:23,"Онда ће Свезнајући Бог приступити добрим делима незнанобошца, због којих неко може помислити да су они били богобојазни и добри људи, па ће их поништити и учинити бескорисним попут трунчица које се виде на сунчевим зрацима док лебде у ваздуху. Господар ће поништити њихова добра дела зато што су били неверници."
  25:24,"Верници који ће бити становници Раја имаће бољу позицију, и лепше боравиште од оног којег су неверници имали на Земљи, то је зато што су веровали и чинили добра дела."
  25:25,"Посланиче, спомени Дан судњи кад ће се небо белом маглином расцепити и анђеле ће Бог Узвишени, масовно спустити, да окруже људе на месту где ће полагати рачун."
  25:26,"На Судњем дану ће истинска власт припадати искључиво Милостивом Богу. Тежак ће Дан проживљења неверницима бити, за разлику од верника: њима ће тај Дан лак бити."
  25:27,"Спомени, Посланиче, Дан страшног полагања рачуна, кад ће онај који је сам себи нанео неправду властите руке гристи, жестоко се кајући што није следио Божјег Посланика, нека је мир над њим и милост Божја. Говориће: “Камо среће да сам следио Божјег Посланика, за његовим се примером поводио и веровао у објаву коју је од свог Господара добио, а која би ме на пут спаса извела!”"
  25:28,"Додаће, кајући се и проклињући сам себе: “Тешко мени! Камо среће да тог и тог неверника нисам узео за присног пријатеља!”"
  25:29,"Затим ће казати: “Онај мој пријатељ неверник ме је одвратио од Кур’ана након што ми је стигао посредством Божјег посланика Мухаммеда.” А ђаво човека у тешкој ситуацији увек изневери и тек га кад пропадне га остави."
  25:30,"Божји Посланик, нека је мир над њим и Божја милост, је рекао жалећи се на своје сународнике невернике: “Господару мој, народ мој, којем си ме послао, оставио је овај Кур'ан и леђа му окренуо.”"
  25:31,"Као што је Бог, Зналац свих тајни, дао Веровеснику, нека је мир над њим и Божја милост, зликовце из његовог народа за непријатеље, тако је пре њега сваком веровеснику дао зликовце из њихових народа за непријатеље. А довољно је то што Бог упућује на Прави пут и што Он помаже против непријатеља."
  25:32,"Они који не верују у Бога говоре: “Требало је да Мухаммеду Кур’ан буде објављен одједном и у целости, а не мало-помало!” Објављујући часни Кур’ан постепено, део по део, Бог Узвишени, учвршћује Посланиково срце, да га може боље разумети и лакше запамтити."
  25:33,"Посланиче, ниједан ти приговор незнанобошци неће упутити нити ће ти иједан доказ тражити, а да те Свезнајући Бог неће упутити како ћеш им дати исправан, лепши и истинитији одговор."
  25:34,"Они који ће на Судњем дану бити на наглавачке вучени према ватри Пакла, то су људи с најгорим положајем, и вечно ће бити становници у Ватри јер су на Земљи следили пут неверства и заблуде, а то је најдаљи пут од истине."
  25:35,"Свевишњи Бог дао је Мојсију, мир над њим, Тору и учинио је његовог брат Арона послаником, да му буде помоћник у мисионарству."
  25:36,"Наредио им је Узвишени Бог да оду код фараона и народа његовог, који су порицали истину и који су негирали све очигледне доказе. Мојсије и Арон су извршили ту Нашу заповед и позвали фараона и његове сународнике да верују само у једног Бога. Међутим, они су порекли њихово посланство и сматрали су их лашцима, па их је Господар тешком казном уништио."
  25:37,"Нојев народ је порицањем Ноја као Божјег посланика порекао све Божје посланике, и Узвишени Бог их је због тога уништио великим потопом, и учинио поуком онима који разума имају, а њиховим уништењем је показао да је у стању да казни насилнике. И свим неверницима је Свевишњи Бог припремио болну патњу на Судњем дану."
  25:38,"И Ад, Еберов народ, и Семуд, Салахов народ, и становнике у околини бунара Реса – све их је Свемогући Бог уништио, као што је уништио и многе друге народе који су у међувремену живели."
  25:39,"А свим тим народима Племенити Бог је обелоданио очита знамења и објаснио им како и због чега је уништио претходне народе, да би поуку узели. Све смо их због неверства и ината на тешке муке ставили."
  25:40,"На путу у Шам ради трговине, меканске Курејшије, твоји сународници, Посланиче, пролазе поред насеља Содоме у којем је живео Лотов народ, чији су развратни становници уништени камењем с неба. Па ипак незнанобошци не извлаче поуку из уништеног насеља Содоме. Зар су слепи па не виде? Не, напротив они чак ни не верују у оживљење после смрти."
  25:41,"Кад те сретну, Божји Посланиче, неверници те исмејавају говорећи: “Је ли то тај човек који тврди да га је Бог нама послао?” Тим се речима ругају и поричу да си Божји посланик."
  25:42,"И додају, уз крајњу иронију: “Готово да нас, помоћу својих доказа, није одвратио од обожавања наших божанстава, али смо, чврсти у својој вери, остали одани својим божанствима.” Незнанобошци ће схватити када се суоче са страшном Божјом казном, у својим гробовима и на Судњем дану, ко је био на Правом путу а ко у заблуди, је ли Посланик, нека је мир над њим и Божја милост, био на странпутици или су они били."
  25:43,"Размисли, Веровесниче, о човеку који се покорава својим страстима као што се верници Богу покоравају, и који не обожава Бога него ђавола који га на странпутици наводи! Јеси ли ти, Посланиче, у стању сачувати таквог човека од заблуде и навести га на Прави пут?!"
  25:44,"Посланиче, зар мислиш да већина незнанобожаца, које позиваш у Божју једноћу и послушност Њему, чује Божје речи и размишља о доказима онако како верници чују и размишљају? Не, они су слични стоци која не чује, не разуме и не размишља. Чак су још даље странпутицом отишли."
  25:45,"Посланиче, зар не видиш како Милостиви Бог распростире сенку по Земљи? Да је хтео, Свемогући Бог могао је учинити да сенка буде статична и да се не креће. Ето тако је Бог учинио да сенка од положаја Сунца зависи и тако бива дужа и краћа."
  25:46,"А потом се сенка смањује, мало-помало; све што Сунце више одскочи, сенка је мања."
  25:47,"Бог је Онај Који вам је створио ноћ да се њоме заштитите, као што тело штитите одећом; створио је сан да се у њему одморите од дневних послова, а дан је створио да у њему привређујете."
  25:48,"Бог је Онај Који шаље ветрове који гоне облаке као радост створењима да ће Бог Узвишени, дати кишу; Он с неба спушта чисту воду којом се људи чисте и купају."
  25:49,"Бог шаље кишу да њоме оживи крајолик замрли – зеленом травом, за животиње, и плодовима, за људе, и њоме поји многу стоку и многе људе."
  25:50,"Свевишњи Бог изнео је у Кур’ану разноврсне доказе и објаснио их, да би извукли поуку, али већина људи одбија истину, и из охолости, неће да верује."
  25:51,"Кад би Бог Узвишени, хтео, у сваки би град послао посланика да позива становнике истог тог града и упозорава на казну на Будућем свету. Међутим, Свевишњи Бог то није хтео, него је послао посланика Мухаммеда, нека је мир над њим и Божја милост, свим световима."
  25:52,"Зато се не покоравај неверницима, Посланиче, правећи уступке и изостављајући било шта од оног чиме те Бог обавезао као објавом коју мораш доставити људима! Немој ништа изоставити, него се труди позивајући у Ислам и опомињући људе, и часним Кур’аном се бори против њих."
  25:53,"Свемогући Бог учинио је да две водене површине једна поред друге буду – једна је слатка и пријатна, њена се вода угодно пије и њоме се гаси жеђ, а друга је слана и горка, па јој вода није питка, а међу њима је препреку и брану непробојну поставио због које се њихове воде не мешају."
  25:54,"Бог од мушког и женског семена ствара људе, мушкарце и жене, па се међу њима успостављају везе по крви и тазбини. А Бог може створити шта хоће, нико Га у томе не може спречити. Стварање човека од мушког и женског семена пример је Божје моћи."
  25:55,"Али, неверници обожавају лажна божанства, а не Бога, која не могу прибавити никакво добро оном ко их обожава, нити могу нанети какво зло оном ко их одбацује. И заиста неверник следи ђавола у оном што љути Свевишњег Бога."
  25:56,"Ми смо те, посланиче Мухамеде, послали да радосне вести донесеш онима који верују и чине добра дела, и да опомињеш оне који не верују и Богу су непокорни."
  25:57,"Реци људима, Божји Посланиче: “За достављање Ислама ја не тражим од вас никакву награду, мене ће Милостиви Бог да награди, само желим да међу вама буде оних који ће да поверују у Милостивог Бога и да удељујући милостињу крену путем Божјег задовољства.”"
  25:58,"У свим својим пословима и стварима ослони се на Бога, Живог и вечног, Који никад неће да умре, и слави Га и величај, јер је савршен и нема недостатака. А доста је то што је Свезнајући Бог обавештен о гресима Својих слугу – ниједна Му тајна није скривена – и Он ће их, нека знају, позвати на одговорност за своја дела."
  25:59,"Бог је Онај Који је створио небеса и Земљу и оно што се између њих налази за шест временских раздобља, затим се узвисио изнад Престоља онако како приличи Његовој величини, савршенству и узвишености. Он је Милостиви. Посланиче, о Богу питај само Њега, Који све зна и Коме ништа није скривено."
  25:60,"А када се незнанобошцима каже да падну ничице пред Милостивим Богом, они се праве да не знају ко је Милостиви. Говоре: “Нећемо пасти ничице! А ко је Милостиви? Не знамо ко је то и не признајемо га. Зар да паднемо ничице само због твоје заповести, и то оном кога не познајемо?!” Они се, због одбијања клањања Богу, још више отуђују од истине."
  25:61,"Нека је хваљен и узвишен Бог, Онај Који је створио на небу огромна сазвежђа и на небу дао Сунце као светиљку и месец који сија и осветљава Земљу тако што се од њега одбијају сунчеви зраци."
  25:62,"Мудри Бог је створио ноћ и дан који се међусобно смењују. У томе су показатељи Божје величине и мудрости онима који умеју извући поуку и који желе бити захвални Милостивом Богу на небројеним благодатима."
  25:63,"Богобојазне, честите Божје слуге су они који скрушено, скромно и смирено ходају по Земљи, а кад им се неприлично обрате безумници и незналице, они им не узврате на исти начин, него им благо и учтиво одговоре."
  25:64,"Они ноћи проводе у богослужењу: падајући ничице на својим челима и стојећи на ноћној молитви Богу се моле."
  25:65,"И моле Бога да их сачува страдања у Паклу, јер је то сигурни суноврат, тим пре јер казну не може избећи онај ко умре као неверник."
  25:66,"Паклена ватра је грозно боравиште онима који се у њој налазе."
  25:67,"Честити, богобојазни верници, о којима је реч, удељују од оног чиме их је Узвишени Бог опскрбио али не до граница расипништва. Исто тако, они не шкртаре према себи нити према онима о којима су дужни да се брину. Њихово трошење је златна средина између расипништва и шкртости."
  25:68,"Они се, такође, не моле и не обожавају никог осим Бога, и Њега сматрају јединим Богом, и не убијају никог кога је Мудри Бог забранио да се убије, осим када то правда захтева и када се за то испуне верозаконски услови. И они се чувају од блуда, а онај ко буде чинио споменуте грехе суочиће се на Будућем свету с тешком и болном патњом."
  25:69,"Патња ће починиоцу ових греха да буде удвостручена на Судњем дану и у њој ће веома дуго времена да остане понижен и осрамоћен."
  25:70,"Али онима који се искрено покају због ових греха и поверују, чврсто и непоколебљиво, и веровање попрате чињењем добрих дела, Племенити Бог ће да опрости грехе и прећи ће преко њихових недела па ће да их добрим делима замени. Бог покајницима много опрашта и Он је самилостан према онима који су Њему одани."
  25:71,"Ко се покаје за грехе па се искрено обраћа Богу и добра дела чини а греха се клони, тај се Богу, збиља, искрено вратио и покајање му је код Бога примљено."
  25:72,"Добри верници не сведоче неистини и не суделују на скуповима на којима се износи неистина и чине греси, а кад прођу поред безумника, оних који се баве бесмислицама и лажима и говоре ружан говор, они поред таквих пролазе достојанствено, не придружују им се и не исказују задовољство тиме."
  25:73,"Кад буду опоменути Божјим речима и знамењима, осете у својим срцима богобојазност, па не окрену леђа и не остану због опомене глуви и слепи."
  25:74,"Они моле: “Господару наш, подари нам у нашим женама и у нашем потомству радост учинивши их добрим и честитим људима, и учини да будемо предводници онима који су богобојазни, да нас следе у чињењу добрих дела!”"
  25:75,"Они који поседују особине споменуте у овим одломцима, биће награђени најузвишенијим рајским одајама јер су били стрпљиви у чињену добрих дела; анђели ће да их сусрећу у Рају, Кући вечне радости и сигурности, с поздравима и добродошлицама, са поздравом мира и радосним вестима."
  25:76,"Тако ће они у Рају заувек да остану, никад неће да умру, а нити ће из Раја да буду изведени. О, дивног ли уточишта и станишта!"
  25:77,"Посланиче, реци онима који су устрајни у неверству да Бог не мари за њима осим ако само Њега не буду обожавали и само Њему молитве упућивали и молили Га за благодати. Али, зато што су неверници и поричу Божјег Посланика и Кур'ан који је од Бога, стићи ће их страдање у Паклу, суноврат сигурни, и казна их не може мимоићи."
  26:1,"(Та син мим) О кур’анским смо скраћеницама говорили на почетку поглавља ел-Бекара."
  26:2,"Ово су речи и докази часног Кур’ана који одвајају истину од неистине."
  26:3,"Зар ћеш себе упропастити због тога што твоји сународници, Божји Посланиче, неће да поверују, из сажаљења према њима и жеље да буду верници?"
  26:4,"Кад би Бог Узвишени, хтео, послао би незнанобошцима с неба једно знамење, чудо, због којег би неизоставно постали верници и повиновали би се том знамењу. Али, Бог не жели да пошаље таква знамења како би их искушао хоће ли поверовати у невидљиви свет."
  26:5,"И меканским незнанобошцима не дође ниједна нова опомена од Милостивог која садржи доказ да је Аллах један једини Бог и да је Мухаммед Божји посланик, а да је не одбише и леђа јој не окренуше."
  26:6,"Незнанобошци поричу величанствени Кур’ан и ругају се његовим речима и доказима – па стићи ће их сигурно последице њиховог порицања, ругања и других гнусних дела која чине на овом свету и снаћи ће их казна."
  26:7,"Они устрајно поричу и не желе да размисле како је Свемогући Бог учинио да из земље ниче биље различитих боја и облика, лепог изгледа и од велике користи људима и животињама?"
  26:8,"У ницању разноликог биља из земље очигледан је доказ да онај ко је у стању да учини да то биље поново оживи, је у стању да оживи и мртве људе, али већина не жели да верује."
  26:9,"Посланиче, Господар твој, заиста је силан, па Га нико не може надвладати. Он је самилостан према Својим створењима."
  26:10,"И спомени Веровесниче када се Свевишњи Бог обратио посланику Мојсију, мир над њим, наредивши му да оде код неправедних људи који су поробили племе Израиља и који не верују у Бога."
  26:11,"Дакле, наредио му је да оде код фараоновог народа и да га на благ и учтив начин подсети на неопходност богобојазности, а то је чињење добра, а сустезање од зла."
  26:12,"Мојсије, мир над њим, рече: “Господару мој, заиста се бојим да ће ме фараон и народ његов лажовом прогласити, и да ће одбити оно што ћу им од Тебе донети!”"
  26:13,"“И бојим се да ће ме, ако порекну моје посланство, обузети туга и брига”, рече Мојсије, мир над њим. “Боже, зато пошаљи анђела Гаврила Арону, мом брату, с посланицом, да би ми он помогао у достављању вере.”"
  26:14,"И Мојсије рече: “А према њима сам се огрешио: убио сам једног њиховог човека, Копта, па ме страх да ће ме они убити због тога.”"
  26:15,"Бог Узвишени, рече Мојсију, мир над њим: “Никако! То се неће догодити, они неће моћи да те убију.” Ти и твој брат Арон идите фараону с Нашим доказима, помоћу којих ћете доказати да истину говорите. Ми ћемо бити с вама двојицом, са Својим знањем, подршком, помоћи и чувањем. Ми чујемо шта ви њима говорите и шта они вама говоре. Нама ништа не промиче.”"
  26:16,"Дакле, Мојсију и Арону је наређено да оду код фараона и да га известе да су њих двојица посланици Створитеља свега што постоји."
  26:17,"И да затраже од фараона да ослободи синове Израиљеве, и да допусти да пођу с њима двојицом."
  26:18,"Фараон се обратио Мојсију, мир над њим: “Зар си, о Мојсије, заборавио да си као дете био на нашем дворцу и да смо те ми одгајали!? Зар си заборавио да си код нас провео многе године!? На основу чега тврдиш да си посланик?”"
  26:19,"И рече: “И починио си велико недело онда кад си убио Копта помажући свом сународнику! И још си незахвалан на благодатима којима сам те обасуо.”"
  26:20,"“Јесам, убио сам оног човека, али то се догодило пре него што сам добио Објаву, и док сам још био у незнању”, признао је Мојсије."
  26:21,"“А од вас сам побегао у Меден плашећи се да ћете ме убити, па ми је касније Господар мој знање и мудрост даровао и међу посланике ме, које шаље људима, уврстио”, објаснио је Мојсије."
  26:22,"Напослетку је Мојсије упитао: “Фараоне, у праву си што се позиваш на своје доброчинство према мени! Ниси ме поробио, премда си поробио моје сународнике, синове Израиљеве. Али све то није разлог да те не позовем у истинску веру!”"
  26:23,"Затим је фараон упитао Мојсија, мир над њим: “Ко је Господар светова, за Кога тврдиш да си Његов посланик?”"
  26:24,"“Мој Господар је Онај Који поседује и управља свиме што постоји, Њему припадају власт и суд на небесима и на Земљи и на оном што је између њих”, одговорио је посланик Мојсије, мир над њим. “Уколико сте чврсто уверени у то, обожавајте искључиво Бога!”"
  26:25,"“Зар не чујете шта је одговорио Мојсије? Зар не чујете лажне тврдње које износи?” Упитао је фараон своје великодостојнике и главешине."
  26:26,"“Аллах је Господар ваш и Господар ваших давних предака?” Рече Мојсије."
  26:27,"Фараон се обрати својим сународницима Коптима: “Мојсије, који тврди да је посланик, избезумљен је и сасвим луд, не уме да одговори на питање и говори бесмислице.”"
  26:28,"Мојсије је рекао: “Бог Узвишени, Коме вас позивам, Господар је истока, Господар запада и Господар простора који се између њих налази, ако памети имате, па да о томе промислите.”"
  26:29,"Не могавши да се бори аргументима, фараон је запретио Мојсију, мир над њим: “Прихватиш ли каквог бога поред мене, сигурно ћу те у тамницу бацити!”"
  26:30,"Мојсије, мир над њим, упита: “Зар ћеш ме бацити у тамницу и у случају да ти приложим категоричке доказе и очигледна знамења да сам уистину Божји посланик?”"
  26:31,"“Ако истину говориш, о Мојсије”, рекао је фараон, “дај нам те доказе и знамења које си споменуо.”"
  26:32,"А Мојсије, мир над њим, баци штап и он се одједном у огромну, праву змију претвори која поче пузати земљом."
  26:33,"Затим посланик Мојсије, мир над њим, у недра стави руку своју, која је била сасвим уобичајена, па је потом извуче из недара, кад она посматрачима белом, светлом, блиставом се указа, без икакве болести и мане."
  26:34,"Фараон се обрати великодостојницима око себе: “Мојсије је, заиста, вешт мађионичар и вешт у чаробњаштву!”"
  26:35,"“Мојсије хоће овом магијом да вас из земље ваше изведе и да он њоме завлада”, примети фараон и рече великодостојницима: “Па како да поступимо са њим?”"
  26:36,"Великодостојници фараоновог народа рекоше: “Остави Мојсија и Арона, немој их одмах казнити, већ у градове пошаљи своје људе да сакупе чаробњаке!”"
  26:37,"“Твоји људи ће ти довести све изузетно веште чаробњаке.”"
  26:38,"Тако фараон сакупи чаробњаке у одређено време и место."
  26:39,"А народу би речено да се сакупе и присуствују надметању између Мојсија, мир над њим, и чаробњака, како би се уверили ко је од њих у праву."
  26:40,"Њихов је циљ био да следе чаробњаке и да исповедају њихову веру, ако победе Мојсија."
  26:41,"Пошто су стигли да се супротставе Мојсију, чаробњаци фараона упиташе: “Хоћемо ли заиста бити награђени ако победимо Мојсија?”"
  26:42,"“Да, ако победите, добићете награду”, фараон одговори. “И сигурно ћете бити једни од оних који су мени најближи, даћу вам веома висок положај.”"
  26:43,"Чаробњацима се обратио Мојсије, ослањајући се на Божју помоћ, знајући да оно чиме он располаже није враџбина: “Баците на земљу своје штапове и конопце, које сте одлучили да баците!”"
  26:44,"И чаробњаци бацише на земљу конопце и штапове своје, а притом се заклеше фараоновом моћи и достојанством да ће они Мојсија данас сигурно да победе."
  26:45,"Онда посланик Мојсије, мир над њим, баци свој штап из руке и гле – Бог Узвишени, претвори га у огромну страшну змију која прогута све њихове конопце и штапове – чаролију коју су приправили."
  26:46,"Видевши да она огромна змија, која је малочас била штап, прогута и уништи чаролију коју су припремили, фараонови чаробњаци челима по тлу попадаше."
  26:47,"Рекоше: “Верујемо у Бога, Господара свега што постоји!”"
  26:48,"“Верујемо у Бога, Господара Мојсијевог и Ароновог”, казаше на крају."
  26:49,"Негодујући због тога што су чаробњаци пред окупљеним народом поверовали, фараон викну: “Зар да поверујете у Мојсијево посланство, а ја вам то нисам допустио? Мојсије је ваш вођа, то је очигледно, он вас је магији поучио и ви сте сви део завере како бисте становнике Египта из њихове земље истерали, али – запамтићете каква ће вас казна снаћи!” Затим се презрени фараон заклео чаробњацима да ће им руке и ноге унакрсно одсећи, а након чега ће их, све одреда, из освете што су поверовали у Мојсијево посланство и што су постали његови следбеници, побити и разапети на палмина стабла."
  26:50,"Чаробњаци на то фараону одговорише: “Није страшна овоземаљска казна, којом нам претиш! Твоја је казна, заиста, краткотрајна и пролазна. Ми ћемо се Богу вратити, и Он ће нас у вечну милост увести.”"
  26:51,"“Жудимо да нам Господар наш”, рекоше они, “пређе преко свих наших лоших дела која смо пре чинили, јер смо први који су поверовали у посланика Мојсија.”"
  26:52,"И Свезнајући Бог објави посланику Мојсију, мир над њим: “Синове Израиљеве поведи ноћу да би се лакше скривали, јер ће фараон да вас са својом војском засигурно гони, да вас врати назад.”"
  26:53,"Чувши да ће Мојсије, мир над њим, да напусти Египат са својим сународницима, послао је сакупљаче у све египатске градове, да би сустигао Мојсија и његове следбенике да их врати у Египат."
  26:54,"“Заиста, Мојсије и његови следбеници чине групу која је малена, безазлена и презрена”, казао је фараон умањујући вредност синова Израиљевих."
  26:55,"“Иако их је мало, добро су нас расрдили”, рече фараон."
  26:56,"И рече: “А ми смо спремни и пратимо шта они раде.”"
  26:57,"Тако је Бог Узвишени, учинио да фараон и војске његове напусте Египат, земљу предивних зелених вртова и питких вода."
  26:58,"И да напусте ризнице злата и сребра, стечени иметак и прелепе куће у којима су живели."
  26:59,"Како је учинио да фараон и Копти - народ који га је обожавао, напусте своју земљу, Бог је учинио да синови Израиљеви уживају у Палестини у истим таквим благодатима."
  26:60,"И фараон и његов народ сустигоше синове Израиљеве када је Сунце излазило."
  26:61,"И кад су се две скупине, Мојсијев народ и фараонова војска, међусобно угледале, Мојсијеви, мир над њим, другови повикаше: “Фараон и његове војске само што нас нису стигли! Ми немамо снаге да им се супротставимо!”"
  26:62,"“Грешите! Није тако као што мислите! Бог ће ми помоћи, Он ће ме путем спаса повести”, каза Мојсије, мир над њим."
  26:63,"Онда је Узвишени Бог објавио Мојсију: “Удари штапом својим по мору!” Услед Мојсијевог, мир над њим, ударца море се раздвојило на дванаест пролаза, на онолико колико је било племена која су чинила Мојсијев народ, па је свака страна мора изгледала као огромно брдо у својој чврстини, тако да вода није протицала."
  26:64,"Мудри Бог учинио је да се фараон и његови поклоници приближе мору и да у њему уђу мислећи да и они могу проћи."
  26:65,"А Мојсија, мир над њим, и његове следбенике Узвишени је Бог спасио: прешли су море и нико се од њих није утопио."
  26:66,"Након што су се синови Израиљеви спасили, Бог Узвишени, уништио је фараона и његову војску."
  26:67,"У Мојсијевом, мир над њим, спасењу помоћу пролаза у мору које се раставило, и фараоновом уништењу лежи заиста очигледно знамење и категорички доказ о истинитости оног Мојсијевог, мир над њим, посланства. Али, већина оних који су били уз фараона нису били верници."
  26:68,"Посланиче, Господар твој, заиста је Силан и може да се освети Својим непријатељима; а Самилостан је према покајницима."
  26:69,"Казуј својим сународницима, Божји Посланиче, вести о Божјем миљенику Авраму, мир над њим."
  26:70,"Када се обратио свом оцу и својим сународницима: “Шта то ви, поред Свевишњег Бога, обожавате?\""
  26:71,"Они му одговорише: “Обожавамо идоле, искрено им се предајемо и њима се по цео дан обраћамо.”"
  26:72,"Аврам, мир над њим, рече својим сународницима: “Чују ли вас ваши кипови када им се обраћате?”"
  26:73,"“Могу ли вам ваши богови које обожавате прибавити какво добро – ако сте им верни и предани, односно могу ли вам какво зло нанети – ако бисте их се одрекли?” Упита их посланик Аврам, мир над њим."
  26:74,"“Не, они не чују наше молбе, ми баш никакво добро немамо од тога што их обожавамо, нити бисмо били на каквој штети ако бисмо их престали обожавати”, одговорише многобошци. “Али, затекли смо своје претке да тако чине, па их ми, ето, у томе одано и брижно следимо.”"
  26:75,"“А јесте ли размишљали”, поновио је Аврам, “о томе да су кипови које ви обожавате поред Узвишеног Бога,”"
  26:76,"“и које су обожавали ваши давни преци”, казао је Аврам."
  26:77,"И рече: “Сва ваша божанства која обожавате поред Свезнајућег Бога, непријатељи су моји јер су неистина. Али, мој непријатељ није Бог, Господар свих створења.”"
  26:78,"“Бог је Онај Који ме је створио, Он ме Правим путем упућује у погледу добробити овог и будућег света”, рече свом народу посланик Аврам, мир над њим."
  26:79,"И рече: “Бог је Онај Који ме храни кад сам гладан, и Који ме поји кад сам жедан.”"
  26:80,"“Бог је Онај Који ме, кад оболим, исцељује, само Он може оздрављење дати”, казао је Аврам."
  26:81,"“Бог ће ме усмртити кад дође мој смртни час, а затим ће ме оживети из гроба”, наставио је Аврам, мир над њим."
  26:82,"И рекао је: “Бог је једини Онај Који ће ми – надам се – опростити грехе и прећи преко мојих ружних поступака на Дан коначног полагања рачуна.”"
  26:83,"Затим се посланик Аврам, мир над њим, обратио Свевишњем Богу молитвом: “Господару мој, знање ми исправно и проницљивост подари, и добрима ме придружи, у рајским баштама уживања!”"
  26:84,"“И учини, Боже, да ме нараштаји који ће доћи после мене по лепом спомињу до Дана судњег”, замолио је Аврам."
  26:85,"Такође је замолио: “Боже, учини ме једним од богобојазних и честитих, добрих и искрених људи које ћеш настанити и који ће уживати у благодатима Раја!”"
  26:86,"“И опрости, Боже, оцу мом јер је он, зато што верује у многобоштво, један од оних који су залутали!” Овако је замолио Аврам, мир над њим, пре него што се показало да је његов отац, Божји непријатељ. Одрекао се Аврам свог оца чим је схватио да ће заувек остати неверник, и након тога није више за њега тражио опрост."
  26:87,"“И немој ме, Боже мој, осрамотити пред створењима на Дан кад ћеш оживети људе ради полагања рачуна”, замолио је Аврам."
  26:88,"Па је додао: “Смилуј ми се на Дан проживљења, кад човеку неће иметак који је скупљао користити, као ни синови који су били уз њега на овом свету!”"
  26:89,"Аврам је рекао да ће да успе само онај ко чистог монотеистичког срца пред Бога ступи, чије срце буде чисто од многобоштва и сваке врсте лицемерства. Такав ће имати користи од иметка који је уделио на Божјем путу и од деце која за њега буду упућивала молитву."
  26:90,"Бог ће, узвишен и слављен нека је Он, да приближи Рај онима који су били богобојазни, и који су извршавали Божје заповести а сустезали се од Божјих забрана."
  26:91,"А незнанобошцима, који су на овом свету били у заблуди и далеко од праве вере, указаће се Пакао успламтели онда кад буду стајали на Судњем дану."
  26:92,"Незнанобошци ће бити укорени, па ће им се рећи: “Где су ваши кипови и идоли које сте обожавали на Земљи?”"
  26:93,"Казаће им се: “Исти ти кипови и идоли које сте обожавали, а нисте Свемогућег Бога – могу ли вам они сад помоћ пружити и од неизбежне вас казне заштитити? Штавише, могу ли сами себи помоћ пружити и казну избећи?”"
  26:94,"Затим ће Свевишњи Бог стровалити у Пакао незнанобошце са њиховим лажним божанствима, и сјединиће у Паклу коловође заблуде са својим присталицама."
  26:95,"И војске Сотонине, његови помагачи, сви ће, без изузетка, бити с незнанобошцима бачени у провалију Пакла."
  26:96,"У Паклу ће се спорити незнанобошци, који су веровали да постоје друга божанства поред Бога, свађаће се с онима које су обожавали."
  26:97,"Говориће: “Тако нам Бога, на пролазном свету били смо, збиља, у очитој заблуди!”"
  26:98,"“Ми смо вас - лажне немоћне богове, изједначавали са Свевишњим Богом, Господаром свега што постоји, и вас смо, као што смо Њега, обожавали, рећи ће."
  26:99,"“А само зликовци кривим нас путем поведоше, они који су нас потицали да обожавамо лажна божанства, а не Бога”, казаће."
  26:100,"“Зато сад”, пожалиће се несрећници, “немамо никакве заговорнике који би се заузели код Узвишеног Бога и отклонили од нас казну.”"
  26:101,"“И немамо пријатеље који нас искрено воле, па да се за нас заузму и изваде нас из ватре”, рећи ће."
  26:102,"И рећи ће: “О, камо среће да имамо другу прилику, па да се можемо вратити на пролазни свет, па да поверујемо у Бога!”"
  26:103,"У овом казивању о посланику Авраму, мир над њим, и ружном завршетку порицатеља налазе се знакови, поуке и поруке онима који имају разума, па ипак већина оних који су чули ово казивање не верује."
  26:104,"Посланиче, Господар твој, заиста је силан - освећује се Својим непријатељима, а самилостан је према покајницима."
  26:105,"Нојев, мир над њим, народ проглашавао је лажним свог посланика Ноја, није веровао у његово посланство."
  26:106,"Кад је Салах, мир над њим, својим сународницима по крви, рекао: “Шта вам је па се не бојите узвишеног Бога и не одустајете од обожавања лажних кипова?”"
  26:107,"“Заиста, Бог ме је послао вама као посланика поузданог да понесем обавезу вере и доставим вам Божју посланицу, без додавања и без одузимања”, казао је Ноје, мир над њим, својим сународницима."
  26:108,"“Зато се Бога бојте извршавајући Божје заповести, а сустежући се од онога што вам је Он забранио”, рекао је Ноје. “И мени послушни будите у оном што вам заповедам и у оном што вам забрањујем!”"
  26:109,"И казао је посланик Ноје својим сународницима: “А ја не тражим од вас никакву награду ни надокнаду за труд који улажем у достављању вере, мене ће Бог, Господар свега што постоји, да награди.”"
  26:110,"“Зато се Бога бојте извршавајући Божје заповести, а сустежући се од онога што вам је Он забранио”, рече Ноје. “И мени послушни будите у оном што вам заповедам и у оном што вам забрањујем!”"
  26:111,"Међутим, Нојеви сународници рекоше: “Зар ћемо поверовати у то у шта нас позиваш, кад те следе најпрезренији и најмање угледни људи међу нама? Међу твојим следбеницима нема угледне господе и првака!”"
  26:112,"Ноје им је одговорио: “Ја не знам шта раде верници који ме следе! Ја нисам послат као онај ко ће да бележи њихова дела.”"
  26:113,"Па је наставио: “Они ће пред Богом, Који зна оно шта тајно и јавно чине, рачун полагати, а не преда мном. Кад бисте знали истину, не бисте такве одвратности говорили!”"
  26:114,"“А ја нећу од себе отерати правоверне удовољавајући вашем захтеву како бисте поверовали”, рече посланик Ноје, мир над њим."
  26:115,"И рече напослетку: “Ја сам само онај којег је Бог Узвишени, послао да јавно, отворено и одано упозори на Божју казну.”"
  26:116,"Нојеви сународници рекоше: “Не престанеш ли, о Ноја, да позиваш у Ислам, сигурно ћемо те камењем све до смрти гађати!”"
  26:117,"Чувши ту претњу, Ноје, мир над њим, упути молитву Свемогућем Богу против свог народа: “Боже, Господару мој, мој ме народ заиста у лаж утерује, не верује у објаву коју сам од Тебе донео!”"
  26:118,"“Боже, Господару мој”, замоли посланик Ноје, “Ти између нас по правди пресуди – и спаси мене и вернике који су уз мене, а уништи невернике безбожне; због њихове устрајности у заблуди!”"
  26:119,"И услишио је Узвишени Бог његову молбу, и спасио посланика Ноја, мир над њим, и вернике који су били уз њега у лађи, препуној људи и разних животиња."
  26:120,"А затим је Свезнајући Бог потопио све оне који нису веровали у Нојево посланство, мир над њим."
  26:121,"У казивању о Ноју, мир над њим, спасењу њега и његових следбеника верника, и у уништењу оних који нису веровали јасни су знакови и очити показатељи људима, али већина оних који су чули ово казивање ипак нису постали верници."
  26:122,"Господар твој је, о Посланиче, заиста силан, па се свети Својим непријатељима; а самилостан је према покајницима."
  26:123,"Народ Ад порицао је Божје посланике тако што је лажним сматрао свог посланика Ебера, мир над њим."
  26:124,"Кад је Салах, мир над њим, својом народу рекао: “Шта вам је па се не бојите Бога и не одустајете од обожавања лажних кипова?”"
  26:125,"“Заиста, Бог ме је послао вама као посланика поузданог да вам доставим вам Божју посланицу, без додавања и без одузимања”, казао је Ебер, мир над њим, својим сународницима."
  26:126,"“Зато се Бога бојте извршавајући верске наредбе, а сустежући се од верских забрана”, Ебер рече. “И мени послушни будите у оном што вам заповедам и у оном што вам забрањујем!”"
  26:127,"И казао је посланик Ебер својим сународницима: “А ја не тражим од вас никакву награду ни надокнаду за труд који улажем у достављање вере, мене ће Бог, Господар свега што постоји, да награди.”"
  26:128,"Затим их је упитао: “Шта вам је, зар на свакој узвисини градите непотребне палате које вам неће користити ни на овом а ни на будућем свету?”"
  26:129,"И рече: \"И подижете високе дворце и утврде као да нећете никад да умрете остављајући овај свет иза себе.\""
  26:130,"“А кад насрћете и кажњавате, убијате или преко сваке мере ударате, силно, грубо и неправедно, без имало сажаљења и милости”, казао је."
  26:131,"“Зато се Бога бојте извршавајући заповести, а сустежући се забрањеног”, опет је нагласио посланик Ебер, мир над њим, “и мени послушни будите у оном што вам заповедам и у оном што вам забрањујем!”"
  26:132,"“Чувајте се срџбе Оног Који вас дарива разноврсним и бројним благодатима које видите!” Рече Ебер, мир над њим."
  26:133,"“Бојте се Бога, Који вам дарива стоку, и Који вам децу дарива!\""
  26:134,"“Бојте се Господара светова, Који вам дарива зелене, прелепе, густе баште, с много различитих стабала и плодова, и Који даје да кроз ваша имања теку потоци с питком водом!” Казао је Ебер."
  26:135,"Напослетку је рекао: “Народе мој, заиста страхујем за вас од неподношљиве казне на Судњем дану!”"
  26:136,"Међутим, Еберов народ на то рече: “Саветовао ти или не саветовао – нама је свеједно: нећемо да те слушамо, нећемо да те прихватимо као посланика, нећемо да се одрекнемо овог што исповедамо!”"
  26:137,"“Преци наши, дедови и очеви, веровали су управо у ово у шта ми верујемо. Овако су они поступали, овако су се они понашали”, додали су."
  26:138,"А затим су рекли: “И неће нас Бог на муке ставити!”"
  26:139,"Али, ипак, они су наставили да поричу Ебера, мир над њим, свог посланика, па их је Бог Узвишени, уништио помоћу страшног, хладног ветра. У уништењу народа Ад налазе се поуке за оне којима је до поуке, али већина њих не верује."
  26:140,"А Господар твој, заиста је силан, па уништава Своје непријатеље, а милостив је спрам оних који се кају."
  26:141,"Народ Семуд је порекао све посланике када је прогласио лажним свог посланика Салаха."
  26:142,"Кад је Салах, мир над њим, својом народу рекао: “Шта вам је па се не бојите Бога и не одустанете од обожавања лажних божанстава?”"
  26:143,"“Заиста, Бог ме је послао вама као посланика поузданог да понесем одговорност вере и доставим вам Божју посланицу, без додавања и без одузимања”, казао је Салах, мир над њим, свом народу."
  26:144,"“Зато се Бога бојте извршавајући заповести, а сустежући се забрана”, опет је нагласио Салах, мир над њим, “и мени послушни будите у оном што вам заповедам и у оном што вам забрањујем!”"
  26:145,"И казао је посланик Салах свом народу: “А ја не тражим од вас никакву награду ни надокнаду за труд који улажем у достављање вере, мене ће Бог, Господар свега што постоји, да награди.”"
  26:146,"Упитао их је: “Мислите ли да ће вас Свемогући Бог занемарити, и да вас неће казнити док уживате у благодатима сигурни?”"
  26:147,"“Зар мислите да ћете проћи некажњено, док живите у зеленим, прелепим и плодовима богатим вртовима и међу прекрасним изворима?” Рекао је Салах, мир над њим."
  26:148,"И казао је: “У којима су разноврсни и прелепи усеви, и палме које носе зреле и укусне плодове?”"
  26:149,"И ви у стенама вешто клешете куће и их чините угодним за боравак."
  26:150,"“Зато се Бога бојте извршавајући заповести, а сустежући се забрањеног”, рече Салах, мир над њим, “и мени послушни будите у оном што вам заповедам и у оном што вам забрањујем!”"
  26:151,"“А не слушајте заповести оних који чинећи грехе претерују и прелазе границе Божјег верозакона”, поручио је Салах, мир над њим, својим сународницима."
  26:152,"“Они који на Земљи сију смутњу позивајући у чињење греха, и који себе не поправљају путем покорности Богу”, додао је."
  26:153,"Међутим, Салахови, мир над њим, сународници на ово рекоше: “Ти си, Салахе, један од опчињених! Види се да је враџбина на тебе изузетно снажно деловала, па се понашаш неразумно.”"
  26:154,"И казали су: “Ти си само човек, као и ми, па немаш над нама никакве предности да будеш управо ти посланик. Него дај ти нама непобитан доказ и очигледно чудо да истину говориш када тврдиш да те је Бог послао!”"
  26:155,"Свевишњи Бог је Салаха, мир над њим, помогао знаменитим наднаравним делом - камилом која се појавила из стене. Рекао им је: “Ево, то је Божја камила, као што видите! Она ће се напајати у дану који је за њу одређен, а у другом одређеном дану ви; она неће пити воду у вашем дану, нити ћете ви пити у њеном дану.”"
  26:156,"“И никакво зло немојте да јој учините, немојте да је ударате, а поготово немојте да је убијете”, упозорио је Салах, мир над њим, своје сународнике. “Учините ли то, Бог ће да вас уништи несносном казном!”"
  26:157,"Ипак, сагласише се да закољу исту ту камилу, па приђе несретник међу њима и закла је. Пошто видеше шта су урадили и да ће их неизбежна казна снаћи, жестоко се покајаше и зажалише због свог непромишљеног поступка. Али, није им, након што су казну већ својим очима видели, користило покајање."
  26:158,"Бог је, узвишен и слављен нека је Он, учинио да их тад стигне страшна казна којом им се претило, а то је потрес и крик. У уништењу народа Семуд налазе се поуке за оне којима је до поуке, а већина њих не верује."
  26:159,"А Господар твој, заиста је силан, па уништава Своје непријатеље, а милостив је спрам оних који се кају."
  26:160,"Лотов народ проглашавао је лажним све посланике тиме што је свог посланика, Лота, мир над њим, у лаж утеривао."
  26:161,"Кад им је Лот, мир над њим, рекао: “Шта вам је па се не бојите Бога и не одустајете од обожавања лажних кипова?”"
  26:162,"“Заиста, Бог ме је послао вама као посланика поузданог да вам доставим Божју посланицу, без додавања и без одузимања”, казао је Лот, мир над њим, својим сународницима."
  26:163,"“Зато се Бога бојте извршавајући верске наредбе, а сустежући се од верских забрана”, рече, “и мени послушни будите у оном што вам заповедам и у оном што вам забрањујем!”"
  26:164,"И казао је својим сународницима: “А ја не тражим од вас никакву награду ни надокнаду за труд који улажем у достављању вере, мене ће Бог, Господар свега што постоји, да награди.”"
  26:165,"Затим их је упитао: “Зар ви, мимо свих створења, мушкарцима са страшћу прилазите?”"
  26:166,"“А дотле жене своје, које је Бог Узвишени, створио ради заједничког живота и уживања у браку, остављате?!” Укорио их је Лот, мир над њим. “А, ви сте народ који прекорачује границу Божјег верозакона тиме што чините та изопачена дела.”"
  26:167,"Али Лотов народ рече: “Лоте, не престанеш ли да нас одвраћаш од полног односа са мушкарцима и не сустегнеш ли се од осуђивања, ми ћемо те неизоставно из нашег насеља протерати, нећеш међу нама боравити!”"
  26:168,"Лот, мир над њим, одврати: “Позивам Бога као сведока да се грозим вашег гнусног дела и да презирем то што радите!”"
  26:169,"Веровесник Лот упутио је следећу молитву: “Господару, спаси мене и породицу моју од одвратности оног што чини мој народ, и сачувај нас од казне која следи за разврат који они чине!”"
  26:170,"И Бог Узвишени, услишао је ову молитву: указао је спас Лоту, мир над њим, и верницима, који су га следили."
  26:171,"Али је Свезнајући Бог уништио, од Лотове породице, његову жену која није веровала, па је остала с онима који су казну искусили."
  26:172,"Након што је Лот са својом породицом изашао, Свемогући Бог је уништио насеље Содому, припаднике Лотовог, мир над њим, народа, и никог од њих није поштедео."
  26:173,"Уништио их је сручивши на њих камење с неба, као густу кишу од безброј капи сачињену – о, страшне ли кише у којој беше казна за оне које је Лот упозорио, али га нису послушали него су наставили да чине гнусне пороке."
  26:174,"У уништењу Лотовог, мир над њим, народа, због разврата којег су чинили, налазе се знакови за касније нараштаје и поуке за оне којима је до поуке стало, а већина их не верује."
  26:175,"А Господар твој, заиста је силан, па уништава Своје непријатеље, а милостив је спрам оних који се кају."
  26:176,"Становници Ејке, у којој је расло огромно стабло, а која се налазила у близини Медена, проглашавали су лажним све посланике тиме што су у лаж утеривали свог посланика, Јофора, мир над њим."
  26:177,"Кад им је Јофор, мир над њим, рекао: “Шта вам је па се не бојите Бога и не одустанете од обожавања лажних кипова?”"
  26:178,"“Заиста, Бог ме је послао вама као посланика поузданог да понесем одговорност вере и доставим вам Божју посланицу, без додавања и без одузимања”, казао је Јофор, мир над њим, својим сународницима."
  26:179,"И додао је: “Зато се бојте Бога чинећи оно што Он воли, а сустежући се од свега што изазива Његову срџбу! Будите мени послушни у погледу извршавања верских наредби и сустезања од верских забрана!”"
  26:180,"И рече Божји посланик својим сународницима: “А ја не тражим од вас никакву награду ни надокнаду за труд који улажем у достављање вере, мене ће Бог, Господар свега што постоји, да награди.”"
  26:181,"“Мерицу људима потпуну дајте приликом трговине и немојте нипошто закидати”, упутио им је Јофор савет."
  26:182,"“И исправним мерилом мерите”, казао је."
  26:183,"“И људима њихово не умањујте”, рекао је Јофор, “и немојте по Земљи неред правећи грехе да чините!”"
  26:184,"“И бојте се Узвишеног Бога, Који је вас, као и народе претходне, створио! Чувајте се Његове казне!”"
  26:185,"Становници Ејке на то рекоше: “Ти си, Јофоре, један од опчињених! Види се да је враџбина изузетно снажно деловала на тебе, па се понашаш неразумно.”"
  26:186,"“Осим тога”, казали су, “ти си само човек, као и ми. У чему се онда разликујеш од нас да нам будеш посланик?! Штавише, ми сматрамо да ти износиш лажи на Бога тврдећи да те је Он послао!”"
  26:187,"На крају су рекли: “Ако говориш истину, о Јофоре, да те је Бог послао, замоли свог Господара да на нас сручи небо и да нас тако уништи.”"
  26:188,"Јофор, мир над њим, само рече: “Бог, Господар мој, упућен је у многобоштво и грехе које чините, ништа од ваших дела није Му скривено.”"
  26:189,"Па ипак, становници Ејке наставили су, упорно и тврдоглаво, да утерују у лаж свог веровесника па их је Свемогући Бог уништио помоћу незамисливе врућине због које су бежали у све хладове па су, на концу, уочили облак под који су се сви склонили, а из којег је покуљала ватра на њих и све их спалила. Ето, то је била страшна казна која их је сустигла тог кобног дана."
  26:190,"У казни која је спуштена на становнике Ејке налазе се знакови и поуке за оне који желе поуку извући, а већина њих не верује."
  26:191,"А Господар твој, заиста је силан, па уништава Своје непријатеље, а милостив је спрам оних који се кају."
  26:192,"Заиста је овај величанствени Кур’ан, који је објавио Посланику Ислама, нека је мир над њим и Божја милост, објава Господара свега што постоји."
  26:193,"Од Бога Милостивог часни Кур’ан доноси анђео Гаврило, мир над њим."
  26:194,"Анђео Гаврило, мир над њим, доноси часни Кур’ан на Посланиково, нека је мир над њим и Божја милост, срце да га запамти и разуме и доставља, упозоравајући на Божју казну."
  26:195,"Доноси славни Кур’ан на јасном арапском језику."
  26:196,"Уз то, овај славни Кур’ан споменут је у књигама претходних посланика: обавестили су о њему своје народе преносећи им ту велику радосну вест."
  26:197,"Зар меканским порицатељима није довољно као доказ да си ти уистину посланик то што су учењаци међу синовима Израиљевим знали да је све то истина, као нпр. Абдуллах б. Селам, нека је Бог њиме задовољан?"
  26:198,"Да је Свезнајући Бог објавио овај Кур’ан неком неарапу који не влада арапским језиком, опет би га негирали."
  26:199,"Дакле, да је Бог тако учинио, па да вишебошцима исти тај неарап казује кур’анске речи, они у часни Кур’ан опет не би поверовали, него би рекли да га не разумеју. Ето, хвала Богу, објављен је на њиховом језику."
  26:200,"Ето, тако Свезнајући Бог даје да се порицање и неверство дубоко уреже у срца грешника."
  26:201,"Незнанобошци неће да напусте неверство док се не суоче са страдањем и казном."
  26:202,"А казна ће им изненада доћи, а да то они и не наслуте, без било каквог упозорења биће ухваћени и уништени."
  26:203,"А пошто угледају казну и увере се у њену неизбежност, рећи ће, кајући се: “Хоће ли нам се имало времена дати да се покајемо и поверујемо у Бога?”"
  26:204,"Зар они пожурују Нашу казну говорећи: “Нећемо поверовати док на нас небо не сручиш, као што тврдиш!”"
  26:205,"Божји Посланиче, шта мислиш, ако Бог Узвишени, учини да мекански неверници поживе дуго година у благодатима."
  26:206,"И након времена уживања их снађе казна којом им се прети."
  26:207,"Неверницима након смрти неће бити ни од какве користи то што су уживали у дугом и слатком животу, све ће нестати."
  26:208,"Бог није уништио ниједно насеље на Земљи пре него што је против његових становника успоставио доказ пославши посланика и објавивши им Књигу."
  26:209,"Они су слати ради поуке и подсећања. Свевишњи Бог није неправедан био када је казнио оне којима је претходно послао посланика и објавио Књигу а они нису поверовали."
  26:210,"Часни Кур’ан не доносе ђаволи Божјем Посланику, нека је мир над њим и Божја милост."
  26:211,"Сотоне то нису у стању учинити, то заиста није у оквирима њихове моћи."
  26:212,"Чак и могућност да га они на небесима чују искључена је јер не могу допрети до њега. Па како је онда могуће да га они Посланику достављају?"
  26:213,"Зато не обожавај поред Јединог Бога друго божанство! Будеш ли био многобожац, Бог ће те сигурно казнити и нико те неће одбранити од страшне Божје казне."
  26:214,"Божји Посланиче, опомињи своју породицу, почињући од ближњих, упозори их да ће их стићи казна остану ли доследни у многобоштву."
  26:215,"И буди скроман, сасвим благ и учтиво се обраћај онима што верују у твој позив и следе твој пут! Буди према њима самилостан и учтив."
  26:216,"А не буду ли те послушали кад им заповедиш да верују у једног Бога и да Њему буду послушни, реци им: “Одричем се многобоштва и греха које чините!”"
  26:217,"И сваку своју потребу и сваки посао препусти Богу, Оном Који се свети Својим непријатељима, и Који је самилостан према покајницима."
  26:218,"Бог је Онај Који те види, Посланиче милости, кад устајеш."
  26:219,"Види те кад обављаш молитву са онима који по тлу падају ничице. Господару није скривено ни оно што ти чиниш ни оно што други људи чине."
  26:220,"Бог Узвишени, чује твоје учење Кур'ана, слављење Бога које чиниш током молитве. Он зна све твоје намере."
  26:221,"Хоћете ли, о људи, да вам кажем коме долазе ђаволи, за које говорите да доносе часни Кур’ан?"
  26:222,"Ђаволи силазе онима прорицатељима, који лажу и чине разврат и велике грехе."
  26:223,"Ђаволи прислушкују оно што говоре анђели, узвишено друштво, па чују једну реч коју хитро пренесу врачевима и пророцима – а они већином измишљају лажи – па на то зрно истине додају товар лажи."
  26:224,"А песници, за које тврдите да је Посланик Ислама један од њих, већином своју поезију заснивају на неистини, па се за таквим песницима поводе њима слични."
  26:225,"Зар не знаш, Посланиче, да се исти ти песници баве свим и свачим, изгубљени су и дезорентисани у свакој долини, па лажу, приповедају нереалне ствари, час вређају час хвале и многим пороцима се баве."
  26:226,"И они говоре оно што својим делима не потврђују: хвале се делима која нису учинили."
  26:227,"Па ипак, Бог Узвишени, не критикује песнике вернике, оне који чине добра дела и који често Бога спомињу и боре се да победе Божје непријатеље након што им ови нанесу неправду. А сазнаће они који чине себи неправду верујући у многобоштво и насиље верницима какво ће их повратиште у Свевишњег Бога чекати и какво их детаљно полагање рачуна чека."
  27:1,"Ово што смо ти објавили јесу одломци славног Кур’ана, у којима нема никакве нејасноће. Онај ко размисли о Кур’ану схватиће да је то Божја објава."
  27:2,"Кур’ански одломци упућују на пут спаса на овом и на будућем свету, они су радосне вести онима који верују у Бога Узвишеног, и посланике."
  27:3,"Верници, којима су кур’ански одломци упута и радосна вест, молитву обављају предано и брижно, па обавезну милостињу издвајају, добровољно је дајући онима који је заслужују, и притом чврсто верују у Дан проживљења, кад ће Праведни Бог добре да награди, а злочинце да казни."
  27:4,"Онима који поричу Будући свет и оживљење на Будућем свету и награду и казну, Бог приказује њихове одвратне поступке као лепе, па се још више зло чинећи отуђују. Зато што су велики грешници, лутају по беспућима странпутице."
  27:5,"То су они које чека ужасно страдање на овом свету: понижење, срамота, падање у ропство и смртно страдање, а на Будућем свету ће бити највише изгубљени зато што ће себе и своје породице одвести у вечну казну у пакленој ватри."
  27:6,"А теби, Посланиче милости, заиста, стиже часни Кур’ан од Узвишеног Бога. Бог је мудар у стварању, одређивању, прописивању; Својим знањем све обухвата, није Му скривено ништа од оног што људима користи."
  27:7,"Посланиче, спомени казивање о посланику Мојсију, мир над њим, кад својој чељади рече: “Застаните овде и причекајте ме, јер ватру опазих: можда ћу срести неког ко познаје овај крај, и који ће ми казати куда треба ићи, или ћу вам какво добро од ње донети или ћу вам пак бакљу донети, да бисте се огрејали.”"
  27:8,"Па кад посланик Мојсије, мир над њим, стиже до ватре, Бог га зовну и рече му да се налази на благословљеном месту, и да је Свевишњи Бог благословио оне што се налазе близу ватре и оне што су око ње – анђеле, па је затим рекао Мојсије да је Он хваљен, слављен и чист од свега што Му не приличи, тј. да Му се не може приписати никакав недостатак, а неки Му заблудели људи и то приписују."
  27:9,"Бог Узвишени, обратио се Мојсију: “То сам Ја – Бог, о Мојсије! Ја сам Онај Који је силан, нико Ме не може надвладати! Ја сам Онај Који је мудар, па све с мудрошћу стварам, уређујем и прописујем!”"
  27:10,"Затим је Силни Бог наредио Мојсију да баци свој штап и пошто је то Мојсије учинио, штап се његов, Божјом вољом, претворио у змију па се Мојсије, видевши да се она тресе, окрену узмичући и не врати се. Бог га позва: “О Мојсије, не бој се! Посланици се, због висока положаја и места које уживају код Мене, ничег не требају бојати, па ни змија!”"
  27:11,"Потом је Свезнајући Бог обавестио посланика Мојсија, мир над њим, да Његова милост све обухвата и да Он много прашта, па ће да опрости онима који почине грех па се покају и зло добрим замене."
  27:12,"Затим му је наредио да увуче руку у своја недра, под пазухом, па ће се рука, попут снега бела, појавити, а без болести икакве – то спада, рекао му је Бог, у девет јасних знамења, којима је Он оснажио Мојсија и дао му их као доказ против фараона и његовог, надасве отуђеног од Бога и преко сваке мере порочног, неверничког народа. Девет јасних знамења јесу следећа: рука, штап, сушне године, мањак плодова, поплаве, скакавци, крпељи, жабе и крв."
  27:13,"А пошто Мојсије, мир над њим, донесе фараону и његовом народу ова очита наднаравна дела, белодана и јасна, они рекоше: “Ово што је донео Мојсије јесте права магија, у то нема сумње никакве!”"
  27:14,"Они, међутим, порекоше наднаравна дела која им Мојсије, мир над њим, донесе, али су их у себи истинитим држали. Повод таквом њиховом понашању били су чињење неправде и охолост кад је реч о прихватању истине. Па ти, Посланиче, види каква их коб задеси због тога што су били неверници грешници – Бог их је све уништио!"
  27:15,"Племенити Бог указао је Своју доброту веровесницима Давиду и његову сину Соломону. Једна од тих благодати јесте то што су разумели језик птица. Њих су двојица казала, захваљујући се Узвишеном Богу: “Хвала Господару, Који нас је у односу на остале Своје слуге вернике одликовао тиме што нам је дао веровесништво и потчинио нам духове и сотоне!”"
  27:16,"И веровесник Соломон наследи свог оца Давида, мир над њим, у веровесништву, корисном знању и власти. Спомињући Божје благодати које је Бог дао њему и његовом оцу Давиду, Соломон се обратио свету: “О људи, Бог нас је подучио да разумемо птичје гласове и дао нам је свега оног што је дао претходним веровесницима и владарима! Све те благодати израз су огромне Божје доброте према нама.”"
  27:17,"Онда се сакупише Соломонове војске које су сачињавале разна створења: џинни, људи, птице; били су поредани прецизно."
  27:18,"Па кад веровесник Соломон, мир над њим, стиже са својом војском до Мравље долине, један мрав рече: “О мрави, улазите у своја станишта да вас не погазе Соломон и његове војске, а да то не предосете; они не би ваша станишта газили када би за вас знали!”"
  27:19,"И Соломон, мир над њим, насмеши се том мраву те замоли Узвишеног Бога да га подстакне на захвалност на благодатима: веровању, слеђењу Правог пута и мудрости, које је њему, Соломону, и његовим родитељима указао Зналац свих тајни и да га подстакне на чињење добрих дела на задовољство Његово и да га уведе у окриље Своје милости и у Рај, с добрим људима."
  27:20,"И Соломон, мир над њим, изврши смотру потчињених му птица, да види које су присутне а које нису, па примети да пупавац није на месту које му је додељено те, осуђујући његово одсуство, рече: “Зашто не видим пупавца? Одсутан ли је, или се скрива?”"
  27:21,"Уверивши се да је пупавац стварно одсутан, веровесник Соломон запрети му жестоком казненом мером или ће га, рекао је, заклати због одсуства и запостављања дужности; ако пак донесе ваљано оправдање, он ће му опростити."
  27:22,"Недуго затим пупавац дође. Обрати се Соломону: “Дознао сам и схватио нешто што теби није познато! Ево о чему се ради: долазим ти из Сабе, носим ти огромну вест, сигуран да је поуздана истина ово што ти преносим.”"
  27:23,"“Наиме, тамо затекох”, пупавац рече, “неку жену која влада становницима Сабе; Бог јој је дао све што је потребно владару, а има и прекрасан, величанствен престо на којем седи и издаје наређења.”"
  27:24,"И рече: “Затекох ту жену, као и њене поданике, како се Сунцу, уместо Богу Свевишњем, клањају – ђаво их је завео и лепим им њихове поступке приказао; навео их је да чине грехе и да верују у лажна божанства, па их је то одвратило од Правог пута, па никако не могу да изађу из тмина.”"
  27:25,"“Ђаво им је лепим приказао веровање у многобоштво и чињење порока да не би ничице пред Милостивим Богом падали, а Он изводи оно што је скривено на небесима и на Земљи, као нпр. кишу и биље, и Он зна све што Његове слуге чине, крили они то или на јаву износили”, рекао је пупавац."
  27:26,"И напослетку је рекао: “Нема истинског божанства осим Бога! Бог је Господар Арша величанственог.”"
  27:27,"На то веровесник Соломон, мир над њим, рече пупавцу: “Мало ћемо причекати да утврдимо је ли истинита вест коју си нам донео или си нас ипак само лагао.”"
  27:28,"Соломон потом написа писмо, даде га пупавцу и рече: “Однеси ово моје писмо краљици Сабе, и њеном народу па им га предај и затим се измакни, али не превише, да би чуо шта ће закључити и какву ће одлуку да донесу.”"
  27:29,"Добивши то писмо, краљица Белкиса окупила је великодостојнике свог народа и обратила им се: “Великодостојници, добила сам једно часно и поштовања вредно писмо.”"
  27:30,"“Писмо је од краља Соломона и почиње: у име Бога, Милостивог, Самилосног!\""
  27:31,"А затим је додала: “Соломон поручује: ‘Не узносите се изнад мене, већ дођите преда ме, понизно признајући да је Аллах једини Бог! Сустегните се од незнанобоштва и не обожавајте Сунце!’”"
  27:32,"Потом се краљица Белкиса обратила својој свити: “О достојанственици, посаветујте ме шта требам да урадим у погледу писма које сам добила од Соломона – ништа мимо вас нећу одлучити, све док ми своје мишљење не изнесете."
  27:33,"“Знано ти је да смо ми врло моћни, и силни, и бројни, и храбри, и стрпљиви ратници”, достојанственици одговорише краљици Белкиси, “а одлука је твоја, па види шта је у овом случају најкорисније за нас и тако одлучи, а ми ћемо твоју одлуку беспоговорно провести.”"
  27:34,"Краљица рече: “Кад краљеви освоје неки град, угледнике његове понизе и направе пометњу убијајући, поробљавајући, рушећи – тако моћнији поступају на сваком месту и у сваком времену. Ето тако поступају како би код становника места које освоје изазвали страх и страхопоштовање.”"
  27:35,"“Ја ћу оном ко ми је послао ово писмо и његовим сународницима вредан дар да пошаљем”, закључила је краљица Белкиса. “И сачекаћу да се изасланици врате од Соломона и обавесте ме о његовој реакцији.”"
  27:36,"И кад дође краљичин изасланик са својим помоћницима носећи скупоцени, изванредни дар Соломону, он, Соломон, тај њен поступак осуди па рече: “Зар да ме помоћу блага примамите и одвратите од похода на ваше царство, кад ми је Силни Бог посланство дао, и мудрост, и власт, и знање, и проницљивост, и углед, и богатство, а то је вредније од оног што је вама дао. Напротив, ви сте они који се радујете овоземаљским даровима!”"
  27:37,"“Врати се краљици и великодостојницима па их обавестите да ћемо на њих, изван сваке сумње, повести војске којима се неће моћи супротставити и да ћемо их сигурно истерати из Сабе, понижене и покорене, ако нам се не покоре”, додао је веровесник Соломон, мир над њим, обраћајући се изасланику краљице Сабе."
  27:38,"А затим се обратио својим великодостојницима: “Ко ће да ми донесе престо краљице Сабе пре него што она и њен народ дођу као Аллаху покорни и предани?”"
  27:39,"Онда један снажни џинн рече: “Пре него што устанеш из седнице у којој се налазиш сада, ја ћу ти донети њен престо, јер сам снажан да то учиним и поуздан сам; на престолу се неће ништа изменити, ни додати ни одузети.”"
  27:40,"Међутим, честити учењак који је поседовао знање из Књиге које обухвата и најузвишеније Божје име, на које се Господар одазива, рече: “Пре него што оком трепнеш, њен ће престо бити пред тобом. Ето тако ће бити јер ћу замолити Бога, и Он ће дати да њен престо буде испред тебе!” Тако и би. Чим је Соломон отворио очи, угледао је велики престо испред себе. Узвикнуо је, захваљујући се Богу: “Ово је благодат Господара мог, Оног Који је све створио и Који свиме управља, да би ме искушао хоћу ли Му бити захвалан на Његовим даровима и послушан или ћу пак незахвалан бити! А ко је захвалан на благодатима – у своју је корист захвалан: Бог ће му увећати благодати и учинити да оне трају, а ко пак пориче Божје добро и не захваљује Му – па, Бог је независтан, не треба Му нико и ничија захвалност; племенит је, Његова племенитост обухвата захвалне и незахвалне, вернике и невернике. Божја се племенитост огледа и у томе што даје Своје благодати чак и онима који их негирају.”"
  27:41,"Најзад је рекао својим војскама: “Прерушите краљичин престо, промените његова обележја да видимо је ли и колико је проницљива – хоће ли га или неће препознати!”"
  27:42,"А кад Белкиса, краљица Сабе, стиже, веровесник Соломон, мир над њим, је упита, проверавајући њену проницљивост: “Је ли овај престо сличан твом престолу?” “Као да је он, сличан му је”, одговорила је неодређено, тим пре јер је и питање неодређено било. Соломон, мир над њим, пошто му је Бог дао ту моћ, је закључио: “Свемогући, Бог нам је дао знање пре него што га је њој дао, и ми смо Богу покорни и предани.”"
  27:43,"То што је Белкиса обожавала лажна божанства слепо следећи своје сународнике одвратило ју је од монотеизма, веровања у Божју једноћу. Живела је с народом неверничким, па је била једна од њих."
  27:44,"Краљици Белкиси је било речено да уђе у Соломонов, мир над њим, дворац чија је дворана била направљена од углачаног стакла, испод којег беше вода. Кад је то угледала, краљица помисли да је испред ње немирна вода у којој ће смочити своју хаљину. Не знајући за оно стакло, Белкиса задиже хаљину уз ноге да прође, а веровесник Соломон, мир над њим, рече јој: “Ово је дворана која је углачаним стаклом поплочана! Нећеш наквасити одећу јер је изнад воде стакло.” Соломон, мир над њим, позва је у Ислам, па га она прихвати. Изјавила је: “Господару, себи сам учинила неправду сматрајући Теби друге равнима. Предајем се Теби следећи веровесника Соломона, да бих заједно с њиме обожавала Тебе, Господара свега што постоји!”"
  27:45,"Узвишени је Бог послао народу Семуду Салаха, мир над њим, брата њиховог по крви, који их позиваше да обожавају једино Бога. Чим је веровесник Салих, мир над њим, своје сународнике позвао у монотеизам, они су се поделили у две скупине, верничку и неверничку, које су се почеле препирати у вези с тим ко од њих истину следи."
  27:46,"“О сународници моји”, обратио им се веровесник Салах, мир над њим, “зашто тражите да вас што пре стигне казна, а не да вам се милост укаже? Зашто одмах сад не тражите опрост од Бога кајући се за своје грехе? Са надом да ће вам се Племенити Бог смиловати.”"
  27:47,"“Слутимо да је зло с тобом и с онима што тебе следе!” Рекоше Салаху његови сународници тврдоглаво се понашајући спрам слеђења истине. Салах им узврати: “Шта год вам се догоди, било добро или зло, од Бога је, знајте то добро, јер се може догодити само оно што Он, Који је Свезнајући, одреди. Бог вас доводи пред искушење помоћу добра и зла које вам даје.”"
  27:48,"У граду Хиџр било је девет особа које су на Земљи неред чиниле тако што нису веровале и тако што су грехе чиниле; нису на Земљи, помоћу веровања и чињења добрих дела, ред успостављале."
  27:49,"Онда се ових девет особа међусобно договори: “Нека се свако закуне Богом да ћемо ноћу смакнути Салаха и његову породицу, неизоставно, а онда ћемо се његовом најближем крвном сроднику обратити: ‘Ми нисмо присуствовали погибији његове породице, били смо одсутни, а истину говоримо – у то нема сумње.’”"
  27:50,"И тајно су смишљали сплетке против Салаха, мир над њим, и правоверних, али је и Бог Узвишени, казну за њих припремио како би помогао и сачувао од тих сплетки веровесника Салаха, а њих, злочинце, уништио. Незнанобошци нису знали шта им се припрема."
  27:51,"Посланиче, размисли о казни која је задесила зликовце и погледајте какав је био исход њихова сплеткарења: Свемогући Бог уништио их је, никог није поштедео нити је кога оставио."
  27:52,"Ено – то су куће њихове, опустеле и празне, нико у њима не живи након што је злочинце, Бог Узвишени, уништио због неправде коју су сами себи нанели. У уништењу неправедног Салаховог народа налазе се знакови и поуке за вернике, јер једино они поуке узимају."
  27:53,"Казна коју је Свезнајући Бог спустио на народ Семуд није захватила Салаха, мир над њим, и чланове његове породице који су били послушни Богу и сустезали се од чињења греха."
  27:54,"Посланиче Ислама, спомени веровесника Лота, мир над њим, кад је осудио своје сународнике: “Зар чините ружни порок, а то је хомосексуализам, на својим састанцима, јавно, гледајући једни у друге?”"
  27:55,"Веровесник Лот, мир над њим, рекао им је: “Зар своје сексуалне потребе задовољавате полно општећи с мушкарцима, а не са женама?! Па, ви тиме желите само да удовољите својим страстима! Чинећи блуд са мушкарцима не можете да стекнете пород нити да будете чедни, него само упражњавате свој животињски нагон. Ви уопште нисте свесни да морате да верујете у Бога, да требате да будете непорочни и далеко од сваког греха.”"
  27:56,"На осуде и упозорења свог веровесника Лота, мир над њим, једни другима су, ругајући се, казали: “Лотову породицу из свог насеља протерајте! Чланови његове породице су чистунци, не баве се овим чиме се бавимо ми.” То су им рекли управо због тога што се Лот и верници нису бавили пороцима којима су се они бавили, већ су их, штавише, због тога осуђивали."
  27:57,"Казна која је погодила грешни, безбожни народ мимоишла је веровесника Лота, мир над њим, и његову породицу, осим његове жене, невернице, која је остала с онима који су искусили Божју срџбу."
  27:58,"Безбожнике је Узвишени Бог, уништио сручивши на њих камење с неба, као густу кишу. А страшне ли кише којом су уништени они који су већ били упозорени, а који се нису Богу одазвали."
  27:59,"Реци Аллахов Посланиче: “Сва хвала и захвала на благодатима припадају Богу, а Божји спас од казне коју су доживели Лотов и Салихов народ припада помагаоцима Божјег Посланика! Је ли боље обожавати Бога, у Чијим је рукама власт над свиме што постоји и Који се с правом обожава, или божанства којима се клањају многобошци, која не могу никакво добро да донесу, нити могу какво зло да отклоне?”"
  27:60,"И упитај безбожнике: “Ко је створио небеса и Земљу без преседана, па вам, о људи, спушта с неба кишу, тако да искључиво Он помоћу ње чини да биљем обрасту баште заносне, а ви не можете учинити да у њима дрвеће израсте, тим више јер сте немоћни? Зар онда поред Бога постоји бог који то заједно с Њим чини? Не постоји! А неверници су народ залутали који, неправду чинећи, изједначује створење са Створитељем.”"
  27:61,"Упитај незнанобошце: “Да ли је боље бити поклоник лажних богова који ништа не могу да учине или се пак клањати Свевишњем Богу, Оном Који вам је Земљу погодним стаништем учинио, и Који је дао да њоме реке теку, и Који је на њој планине стамене усадио, и Који је између две воде, слане и слатке, преграду поставио, па се њихове воде не мешају? Може ли ико учинити оно што Бог чини па да може да се сматра Богу равним? Не може нико учинити оно што Бог чини! Али, ипак, неверници не знају. Да знају, не би никог поред Бога обожавали.”"
  27:62,"Посланиче Ислама, обрати се многобошцима: “Је ли боље робовати лажним боговима или Племенитом Богу, Који се одазива невољнику кад Га зазове па отклања несрећу, као нпр. болест и сиромаштво, и Који вас поставља на Земљи за намеснике, генерацију за генерацијом? Постоји ли поред Бога, слављен и хваљен нека је Он, други бог који то може да учини? О, како се тешко опамећујете и тешко поуку извлачите!”"
  27:63,"И упитај их: “Је ли боље бити поклоник лажних божанстава или обожавати Бога, Који вас чува док путујете кроз копнене и морске тмине па изгубите орентацију, и Који ветрове као радосне вести кише шаље те помоћу ње оживљује обамрле пределе и тако људима Своју милост указује? Може ли ико, осим Бога, то да учини? Не може нико учинити оно што Бог чини! Слављен је, хваљен и узвишен Бог у односу на оне које незнанобошци поред Њега обожавају!”"
  27:64,"Упитај оне који не верују: “Ко у етапама ствара заметак у матерници, и ко ће опет, након што створења поумиру и прах постану, стварање поновити, и ко вас опскрбљује с неба дајући да киша пада па помоћу ње из земље биље и плодови израстају? Постоји ли какав други бог који може учинити оно што Аллах чини?!” Након овог питања реци вишебошцима: “Ако истину говорите, дајте доказе за своју ништавну тврдњу да Аллах, слављен и хваљен нека је Он, има саучеснике у погледу власти, стварања, одређивања, божанствености! Ето, ви тврдите да сте на истини, па пружите доказе.”"
  27:65,"Божји Посланиче, реци незнанобошцима: “Осим Свезнајућег Бога, Једног Јединог, нико не познаје скривени, невидљиви свет, оно што се не види и што је тајна, на небесима, као нпр. анђели, или на Земљи, као нпр. џинни. То само Узвишени Бог зна. Њему је знано све што постоји на небесима и на Земљи. И само Он зна кад ће бити Судњи дан, у којем ће се створења позвати на одговорност за своја дела.”"
  27:66,"Имају ли они довољно знања о Будућем свету, па су у њега уверени? Не, напротив, они су по питању Будућег света у сумњи и збуњености, потпуно слепи."
  27:67,"Неверници поричу, па говоре: “Зар кад земља постанемо, као и наши преци – зар ћемо бити проживљени из гробова?”"
  27:68,"И говоре: “Нама и нашим прецима већ се одавно прети оживљењем, а нико још није оживљен после смрти. То су само празне приче предака и измишљотине народа претходних које су у књигама својим забележили.”"
  27:69,"Обрати се, Посланиче, онима који поричу проживљење: “Широм света се запутите па посматрајте, извлачећи поуку и размишљајући, станишта оних који су злочинци били – како их је Узвишени Бог, уништио због порицања!”"
  27:70,"И немој се жалостити, Веровесниче, због тога што те неверници утерују у лаж, и немој дозволити да ти буде тешко због њихових сплетки! Теби ће Свемогући Бог да пружи помоћ."
  27:71,"Незнанобошци питају: “Кад ће нас већ једном задесити казна којом нам се прети?! Ако је истина то што се говори, требало би да смо већ кажњени.”"
  27:72,"О Посланиче, реци: “Можда вам већ стиже казна коју пожурујете, а ви то не слутите!”"
  27:73,"Господар твој, Посланиче Ислама, добар је спрам људи: даје им времена, а не кажњава их због неверства и порока, али већина људи није Богу захвална на благодатима."
  27:74,"Господар твој поуздано зна шта таје груди, Он зна све што се на јаву износи и оно што ником знано није. Он ће сваком дати оно што је заслужио."
  27:75,"На небесима ни на Земљи нема никакве тајне – људи у те тајне нису упућени – а да није записана у Књизи, Помно чуваној, која се налази код Бога."
  27:76,"Овај Кур’ан, који је Свезнајући Бог објавио Божјем посланику, Мухаммеду, нека је мир над њим и милост Божја, објашњава синовима Израиљевим већину оног у чему се разилазе и открива њихове девијације."
  27:77,"Часни је Кур’ан, несумњиво, упута, милост и спас од погрешне стазе онима који следе његова начела."
  27:78,"Посланиче, Господар твој пресудиће људима, верницима и неверницима, на Дану судњем, и то по правди, па ће се смиловати верницима, а казниће невернике. Бог је Силни, Који се освећује Својим непријатељима, Њега нико не може надвладати. Он је Свезнајући, Којем су савршено познати они који су на истини и они који су у заблуди."
  27:79,"Зато се на Бога ослони, Божји Посланиче, Њему препусти своје бриге! Ти, заиста, следиш истину која је очита и јасна!"
  27:80,"Божји Посланиче, ти ниси у стању учинити да чују савете они људи чија је срца Бог мртвим учинио, јер су неверници. Он их је казнио па им одузео моћ схватања мудрости у коју их позиваш, јер окрећу леђа истини презирући је."
  27:81,"Нити си у могућности, веровесниче, упутити оне које је Свемогући Бог слепим учинио па не виде истину. Зато не тугуј и немој се тиме оптерећивати! Твом позиву ће се одазвати само они који верују у Наше доказе и покоравају се Нашим наредбама."
  27:82,"А кад наступи време да неверници неизоставно буду кажњени због неверства, греха и упорног прелажења Божјих граница, и кад на Земљи остану најгори људи, Свезнајући Бог извешће им једну животињу из земље – биће то један од великих предзнака Смака света – која ће им се обратити јасним говором: “Људи нису веровали у оживљење после смрти, порицали су Божје речи и Веровесниково, нека је мир над њим и милост Божја, посланство!”"
  27:83,"Спомени, Посланиче, Судњи дан, кад ће Узвишени Бог, сакупити групу главешина из сваке заједнице који су порицали јасне доказе које је Бог слао, и биће задржани први да им се придруже потоњи, а затим ће бити спроведени на место где ће полагати рачун."
  27:84,"И кад се појаве споменуте скупине и сакупе се, Свезнајући Бог упитаће их, у виду прекора: “Зар сте порицали доказе Моје, који указују да сам Ја једини и свемогући Бог, а који садрже Мој верозакон? Зар сте својим знањем продрли у суштину истих тих доказа па сте их, закључивши да су лажни и ништавни, порицали? Шта сте то чинили на пролазном свету: веровали или порицали?”"
  27:85,"И кад наступи време да они који нису веровали неизоставно буду кажњени због неверства и порицања Божјих доказа, они неће прозборити никаквим, ваљаним и код Бога примљеним, оправдањем. Неће то моћи јер ће сви њихови докази ништавни бити."
  27:86,"Зар неверници порицатељи оживљења не виде како је Племенити Бог дао људима ноћ да се у њој угодно спава и спокојно одмара од дневних обавеза, и како је подарио дан, у којем Сунце сија, како би могли да стичу опскрбу? У том свакодневном спавању и буђењу који подсећају на умирање и оживљење очити су докази за оне који верују."
  27:87,"Спомени, Посланиче Ислама, Смак света, кад ће анђео Рафаил други пут да дувне у рог тако да ће смртно да се препадне и престрави све што се налази на небесима и на Земљи, осим оног кога Милостиви Бог, из Своје доброте, поштеди. И свако ће створење пред Бога понизно доћи."
  27:88,"Ти ћеш тог Дана гледати планине и мислићеш да су непокретне, а оне ће се попут облака кретати – Божје је то дело, Он их покреће, Он је све савршено створио и дао. Бог је Свезнајући, Он је о свему добро обавештен, упућен је у људска дела, добра и лоша, за која ће пред Њиме рачун полагати."
  27:89,"Ко стане пред Узвишеног Бога као верник и има добра дела, такав ће ући у Рај. Њима ће Бог дати сигурност од највећег ужаса на Дану судњем."
  27:90,"А ко пред Свемогућег Бога изађе као неверник Бог ће га у Огањ гурнути наглавачке. Биће укорени, па ће им бити речено: “Зар је ова казна ишта друго осим прикладна ‘награда’ за гнусна дела, неверство и велике грехе, која сте чинили на пролазном свету!” У томе ће им бити понижење."
  27:91,"Божји Посланиче, обрати им се: “Наређено ми је да обожавам само Господара овог града, Меке, којег је Бог светим учинио – у њему није дозвољено пролевати крв, ни ловити, ни тргати растиње. Богу све припада, Он управља како хоће. И наредио ми је мој Господар да будем један од оних који су Му послушни и Његовом верозакону потчињени.”"
  27:92,"Осим искреног исповедања вере, Узвишени Бог, наредио ми је да казујем часни Кур’ан људима, па ко се упути, упутио се ради себе и себи је доброчинство учинио, а ко застрани па леђа окрене и не буде поступао у складу с Кур’аном – кажи му, Веровесниче, да је твоја дужност само да опомињеш, и да уз то ником не можеш на Прави пут да укажеш."
  27:93,"Божји Посланиче реци: “Хвала Богу на благодатима, Он ће вам, о људи, показати Своје доказе, у свемирским пространствима и у вама самима, на Земљи и у вашој храни, па ћете ви на основу истих тих доказа спознати доказе стварања и истину!” Узвишени Бог, није немаран у односу на ваша дела, она су забележена; и не заборавите, полагаћете рачун за оно што сте чинили!"
  28:1,"Та Син Мим. О кур’анским скраћеницама детаљно се говорило на почетку поглавља Ел-Бекара. У њима је изазов Арапима и свим другим људима да донесу говор сличан часном Кур’ану."
  28:2,"Ово су одломци славног Кур’ана. Они су веома јасни."
  28:3,"Веровесниче, у овом поглављу Свезнајући Бог обавестиће те, по истини, о Мојсију и фараону. Они који верују у то нимало не сумњају, тим пре јер једино они извлаче корист из Кур’ана."
  28:4,"Заиста се фараон узохолио у Египту и прешао је све границе зла убијајући, протерујући и светећи се народу којег је поделио у странке. Једну скупину синова Израиљевих је тлачио и понижавао, мушку је њихову децу убијао а женску је децу, да му буду понизне слуге, остављао у животу. Фараон је заиста био велики злочинац, тиранин и охолник."
  28:5,"Свевишњи Бог хтео је почастити синове Израиљеве које је фараон тлачио и понижавао у Египту, тако што ће уништити фараона, а њих ослободити од понижење, да од њих начини вође у чињењу добрих дела и позиватеље на Прави пут, и да од њих баштинике учини који ће наследити благословљену Палестину након што фараон и његове војске настрадају. О томе је Узвишени Бог рекао: “А потлаченом народу дали смо у наслеђе источне и западне крајеве земље коју смо благословили...”"
  28:6,"Бог је желео да подари власт на Земљи онима који су били потлачени, с једне, а фараону, Хаману и војскама њиховим да подари да се суоче с оним синовима Израиљевим који су били верници, с друге стране, па да фараон и Хаман изгубе власт, и да њихово царство пропадне и да огромног понижења допадну; они су се управо тога и прибојавали."
  28:7,"Свевишњи Бог надахнуо је Мојсијеву мајку, пошто је почела да се плаши да ће њеног сина Мојсија фараон да убије, да га доји не сумњајући у Божје обећање, и да га, кад се уплаши да ће бити разоткривена, положи у дрвени сандук и да га спусти у реку Нил, не бојећи се да ће се утопити нити да ће му фараон и његове присталице наудити и не тугујући због растанка са својим сином, јер је Племенити Бог обећао да ће га вратити живог и здравог и да ће га, касније, послаником учинити."
  28:8,"И мајка збиља, према оном чиме смо је надахнули, положи у сандук своје дете и баци га у Нил, па га пронађоше и узеше фараонови људи да га присвоје и да им буде од користи – али ће им исто то дете бити непријатељ и разлог њихове пропасти и туге и оствариће се Божја воља. Заиста су увек и много грешили фараон, његов везир Хаман и војске њихове, и то због неверства, прелажења граница и ремећења реда на Земљи."
  28:9,"Пошто је фараон хтео да убије Мојсија, обратила му се његова жена: “Мојсије ће да буде радост за мене и за тебе, нећемо да се осећамо потиштено уз њега, па му немој наудити! Може нам бити од користи у животу, или ћемо га пак посинити.” Фараон и његови људи нису наслутили нити су могли знати да ће дечак, којег су оставили у животу, бити узрок њихове пропасти."
  28:10,"Срце Мојсијеве мајке опусте, само је о сину размишљала и о њему бринула, тако да замало га не одаде народу да је Мојсије управо њен син, и одала би се, сигурно, да је Узвишени Бог, није учврстио и у њено срце стрпљење улио, да буде једна од оних који верују, стрпљиво подносе ударце судбине и на Господара се ослањају."
  28:11,"Положивши Мојсија у сандук и ставивши га у реку, мајка се обрати његовој сестри: “Пођи за њим и види шта ће се догодити!” И сестра је издалека мотрила на Мојсија, а дотле фараонови људи нису знали да је она његова сестра и да прати шта ће се с њим догодити."
  28:12,"Мудри Бог одредио је да Мојсије, дојенче, мимо своје мајке не доји ниједну жену, па је његова сестра, видевши колико се труде да му нађу дојиљу, рекла: “Хоћете ли да вас упутим на породицу чија ће се домаћица о њему бринути, пажљиво га дојити, онако како треба одгајати и за његово добро се залагати?”"
  28:13,"Ето тако је Силни Бог вратио Мојсија његовој мајци, да се радује, а не тугује, и да се скрби о сину, и да зна да је истинито Божје обећање – у њега нема никакве сумње – и да ће Он чувати Мојсија. Бог не крши Своје обећање, доследно га испуњава и неупитно се мора догодити оно што Бог обећа, али то већина људи не зна."
  28:14,"И кад је Мојсије сазрео телесно и умно, Свезнајући Бог му је, пре посланства, мудрост и знање дао па га је упутио у знање о верским прописима. Као што је Узвишени Бог, наградио Мојсија за његова добра дела и богобојазност, наградиће сваког доброчинитеља, и то у сваком времену и на сваком месту."
  28:15,"Онда Мојсије, мир над њим, уђе у град у време кад су његови становници одмарали. У граду је затекао двојицу људи како се препиру и туку – један је припадао његовом народу, синовима Израиљевим, а други је био из фараоновог народа, Копт. Тако је од Мојсија, мир над њим, затражио помоћ његов сународник против Копта, и Мојсије је оног из непријатељског народа ударио песницом па га је усмртио снагом ударца. Тада се посланик Мојсије одмах покаја и рече: “Ђаво ми је ово лепим приказао и навео ме на ружно дело! Ђаво је очити непријатељ човеку, који га одводи с Правог пута и настоји навести на чињење погубних дела.”"
  28:16,"Убивши Копта, Мојсије, мир над њим, замоли и призна свој грех: “Господару мој, себи сам зло учинио убивши овог човека, па ми опрости мој грех!” И Узвишени Бог опрости Мојсију, јер је Бог милостив и самилостан и милостив спрам оних који се искрено покају."
  28:17,"Господар је рекао да је Мојсије, мир над њим, додао на своју молитву следеће: “Боже, Господару мој, због благодати које си ми указао, снаге, знања и мудрости, нећу више никад помоћи ниједном човеку који другом човеку чини неправду!”"
  28:18,"Тако би, и Мојсије, мир над њим, освану у фараоновом граду престрашен, пун зебње је био, очекивао је шта ће да се догоди. Недуго затим угледао је свог сународника који је од њега јуче затражио помоћ против Копта: и данас позива Мојсија у помоћ против другог Копта. Мојсије му је рекао: “Ти си у правој заблуди, чиниш људима огромну неправду и прелазиш границе у злу!”"
  28:19,"Пошто је посланик Мојсије, мир над њим, хтео да насрне на Копта, који је његов непријатељ и непријатељ његовог сународника, његов сународник је помислио да Мојсије жели њега да дохвати зато што је рекао: “Ти си, збиља, у правој заблуди!” Па се обратио Мојсију: “Мојсије, зар ћеш убити и мене као што си јуче убио човека? Ти хоћеш на Земљи силу да проводиш, и да убијаш људе без икаквог права; ти не желиш да мириш завађене!”"
  28:20,"Кад се прочуло шта се догодило, некакав човек дотрча с краја града и извести Мојсија, мир над њим: “Главешине овог града договарају се да те смакну – зато излази, бежи, јер ја сам ти искрени, саветник, из сажаљења према теби.” Рекао је то Мојсију како би побегао и умакао потери."
  28:21,"Тако Мојсије, мир над њим, послуша савет оног човека и из града изађе, бежећи, препун зебње, стрепећи да ће да га ухвате фараонови људи, па се обратио Свемогућем Богу да га спаси од насилних људи, и да му никакво зло не учине."
  28:22,"И кад се, бежећи од фараона, запутио ка Медену рекао је: “Можда ће ме Бог, Господар мој, напутити на најбољи пут с којег нећу скренути!”"
  28:23,"А пошто Мојсије стиже меденској води, затече ту некакву заједницу људи која на њој стоку поји, а затече и две девојке од њих одвојене, које су браниле свом стаду прилаз води: беспомоћне, нису могле да се мешају с мушкарцима па су чекале да они напоје своју стоку. Видевши немоћне девојке, Мојсије се сажалио и упитао: “Шта је с вама двема?” “Не можемо да се мешамо с пастирима, па чекамо да они напоје своју стоку”, одговорише девојке. “А наш отац је старац оронули, није у стању да напоји нашу стоку, па смо присиљене саме то да чинимо."
  28:24,"Онда са Мојсије на њих две сажали те напоји њихову стоку а онда се запути према хладу једног дрвета, седе и молећи свог Господара рече: “Боже, Господару мој, потребна ми је било каква храна!”"
  28:25,"Мало касније, једна од оне две девојке срамежљиво приђе Мојсију и рече: “Мој те отац зове да те нечим награди зато што си нам стоку напојио!” И Мојсије се запути с оном девојком, а кад дође њеном оцу, исприча му све што се догодило у Египту – да је побегао од фараона и његових људи. На то Мојсију отац оних девојака рече: “Не бој се, Бог те је спасио од насилника! Они не могу до нас допрети, и не могу да ти науде.”"
  28:26,"Једна од две девојке рече: “Оче, узми Мојсија у најам да чува стоку! Он је достојан да се унајми, јер при себи има и снагу и поуздање; обзиром да је снажан неће упропастити стоку, а обзиром да је поштен неће никог преварити."
  28:27,"“Желим те оженити једном од ове своје две кћери”, обрати се онај човек, отац девојака, Мојсију, мир над њим, “с тим да останеш осам година у најму код мене, чувајући стоку – ето то ће бити њен венчани дар. Навршиш ли десет година, то је већ од твоје драге воље, а не желим да те на то силим. Видећеш већ, о Мојсије, ако Бог да, да сам од добрих људи који се према најамницима односе лепо и да сам од оних који извршавају обећање.”"
  28:28,"“Ово је договор између мене и тебе”, прихвати Мојсије, “ма који од споменута два рока, осам или десет година, провео, испоштовао сам договор, и нема се више од мене шта тражити, а Узвишени Бог је јамац за оно што смо утаначили, Он бдије над нашим делима.”"
  28:29,"И кад Мојсије проведе уговорени рок у Медену служећи оног доброг човека десет година, отисну се на пут са својом чељади и пође у Мисир, и у путу на једној страни планине Синај опази некакву ватру, па се обрати својој породици: “Застаните овде и причекајте ме, јер некакву ватру опазих: можда ћу срести неког ко познаје овај крај, а ко ће ми казати куда треба ићи или ћу вам какво добро донети или ћу вам пак главњу, да бисте се огрејали, донети.”"
  28:30,"Пошто Мојсије ватри приђе, Бог га позва с десне стране долине коју је Бог благословио обраћајући се Мојсију, с места поред којег је било дрво: “Мојсије, Ја сам Бог, Господар свих створења, без икакве сумње!”"
  28:31,"И наредио је Свевишњи Бог Мојсију, мир над њим, да баци свој штап. Он је извршио Божју заповест па се штап, Божјом вољом, претворио у велику змију која се хитро креће. А кад Посланик Мојсије, мир над њим, то виде, побеже и, услед страха, не окрену се. Бог му рече: “О Мојсије, приђи и не бој се – ти си сигуран, ништа ти се неће, од ње нити од нечег другог, лоше догодити! Од сваког је зла сигуран онај који се налази у окриљу Божје пажње и милости.”"
  28:32,"Господар светова затим рече: “О Мојсије, увуци руку своју у недра кроз отвор на кошуљи па ће се бела попут снега појавити, али ће здрава бити, без болести икакве, неће шугава бити. И притисни руком својом груди, да се сабереш од страха и да се смириш. Штап-змија и бела рука јесу два необорива Божја доказа фараону и главешинама његовог народа. А фараон и његове главешине непослушни су Богу и чине неверство и грех.”"
  28:33,"Умиљавајући се Господару, Мојсије, мир над њим, замоли: “Господару мој, убио сам једног невиног човека који је припадао фараоновом народу, страхујем да ће ми се осветити уколико се појавим међу њима доневши им посланицу!”"
  28:34,"“А мој брат Арон”, додао је Мојсије, “располаже бољим говорним способностима од мене, речитији је од мене и јасније се изражава, па га пошаљи са мном да ми буде потпора, дај и њему посланство, као што си мени дао! Бојим се да ће ме фараон лажовом прогласити, тим пре јер је то био обичај древних народа: сви су порицали своје посланике.”"
  28:35,"Бог се одазвао на ову молитву Мојсију, мир над њим: “Мојсије, твојим братом Ароном ојачаћемо те и помоћи ћемо вас против фараона јасним, непобитним доказима, па вам они који не верују неће наудити. С Нашим знамењима истинитим, вас двојица, о Мојсије и Ароне, и они који вас буду следили победићете фараона.”"
  28:36,"Па кад им је Мојсије, мир над њим, донео очигледне, непорециве доказе од Бога, Господара светова, они су рекли: “Ово је само једна врста магије, ти си све ово измислио, ово је пука лаж! Нисмо чули у претходним поколењима за нешто слично!”"
  28:37,"“Свевишњи Бог добро зна оног ко је од Њега донео истину”, Мојсије рече фараону, “и Господар мој добро зна коме ће на концу припасти победа и леп завршетак на Будућем свету. А неправедници неће остварити никакво добро нити ће да избегну оно чега се боје.”"
  28:38,"Тад се фараон обрати угледницима свог народа: “О прваци, није ми познато да имате друго божанство осим мене, зато само мене обожавајте! А ти, Хамане, пеци ми опеке, чврсте и постојане, те ми сагради торањ високи не би ли, попевши се на њега, видео Бога којем се Мојсије клања! Ја сматрам, заиста, да Мојсије лаже говорећи да га је Бог послао мени и мојим сународницима.”"
  28:39,"Фараон се био узохолио и преко мере осилио у Египту, као и војске његове, чинећи неред и наносећи народу неправду. Мислили су да неће бити враћени Богу, Господару светова, и да неће полагати рачун за зла дела која су радили на овом свету."
  28:40,"И Свемогући Бог уништио је у мору фараона и војске његове, искоренио их је, па погледај шта је задесило силнике! Размисли, Посланиче, о томе како су скончали неправедници!"
  28:41,"Узвишени Бог, учинио је фараона и његов народ вођама који су позивали пут Пакла – за њима су се поводили заблудели и охоли. Због тога што су друге потицали на чињење лоших дела и слеђење заблуде, на Дан устанућа нико им неће моћи помоћи. Они ће, осим за своје грехе, сносити одговорност за грехе оних које су скренули с Правог пута."
  28:42,"Свезнајући Бог дао је да фараона и његов народ прате Божје проклетство и срџба, срамота и понижење на овом свету, а на Будућем свету, кад Бог мртве оживи, биће далеко од Његове милости."
  28:43,"Узвишени Бог објавио је посланику Мојсију оригиналну Тору након што је претходним народима слао посланике које су ти народи порекли, што је био разлог да их Бог уништи. У Тори се налазе категорички, јасни докази у вези са свиме што доноси корист, па то треба чинити, и оним што штету доноси, па се од тога треба сустезати. Тора је упућивала синове Израиљеве сваком добру, он је гледе њих био оличење милости оба света, не би ли имали на уму Божје благодати, на њима се захваљивали и веровали."
  28:44,"Посланиче милости, ти ниси био на западној страни планине Тур кад је Узвишени Бог, разговарао с Мојсијем, мир над њим, наредивши му да пође фараону и његовим главешинама! Ниси био ни Мојсијев савременик да би могао да присуствујеш том значајном догађају, па да то можеш људима казивати. Оно што им у вези с тим казујеш јесте објава од Господара светова."
  28:45,"Свемогући Бог је потом створио многе нараштаје који су дуго живели и заборавили су да је Бог једини истински бог и да само Њега треба обожавати, отуђили су се од Ислама. А ти, Божји Посланиче, ниси боравио међу становницима Медена да би био упућен у њихова дела и понашање, него је ово казивање о Мојсију, мир над њим, које си пренео својим сународницима, јасан доказ да си ти заиста посланик."
  28:46,"И ниси био, Веровесниче, поред горе Тур кад је Узвишени Бог, разговарао с послаником Мојсијем, мир над њим, али ти је Племенити Бог, из Своје милости и доброте, објавио казивање о том догађају, зато да би опомињао људе којима пре тебе Свезнајући Бог није послао посланика и да би они извукли поуку и поверовали у објаву коју си им од Бога донео."
  28:47,"И да Милостиви Бог не би послао казну безбожницима због неверства и порока, па да кажу, наводећи то као оправдање: “Боже, Господару наш, зашто нам ниси, пре него што си нас казнио, посланика послао да верујемо и следимо речи које си објавио!” Да тога није, Ми бисмо их одмах казнили, међутим, послали смо им Посланика и дали смо им времена како не би оправдање имали."
  28:48,"А кад је меканским незнанобошцима дошао Веровесник, нека је мир над њим и милост Божја, они су у вези с њим знање затражили од Јевреја, и ови су им препоручили да као доказ наведу следеће: “Зашто Мухаммеду нису дата опипљива наднаравна дела: штап-змија и рука чији се тен промени кад се увуче у недра, а која су дата Мојсију?” Реци, Посланиче Ислама: “Зар Израиљеви синови још давно нису порекли наднаравна дела која су дата Мојсију?” Неверници говоре: “Тора и Кур’ан две су магије које се међусобно подржавају!” И додају: “Ми не верујемо ни у Теврат ни у Кур’ан!”"
  28:49,"Реци онима који не верују, Божји Посланиче: “Онда ви од Бога донесите какву књигу која упућује боље од Торе и часног Кур’ана, а помоћу које ћу бити на Правој стази и складно њој поступати, ако сте већ искрени у томе што говорите! Ако такву књигу донесете ја ћу да је следим."
  28:50,"Уколико безбожници из племена Курејш не буду могли да донесу какву књигу, да се за њом, мимо Торе и часног Кур’ана, поводе, знај да они само следе страст своју, а не доказе. Нико није више заблудео и застранио од оног што се, отуђујући се од верозакона, поводи за својим прохтевима. Зато знајте да Зналац свих тајни неће указати на Праву стазу онима што сами себи неверујући чине неправду."
  28:51,"Свевишњи Бог објавио је многобошцима и Јеврејима кур’анска казивања о древним народима, и о казни која их је сколила јер су порицатељи били. Све то урадили смо да би они извукли поуку и да би поверовали, и на тај начин се спасили казне која је претходне народе погодила."
  28:52,"Они који су чврсто веровали у Тору пре него што је објављен Кур’ан, они у Кур’ан такође верују, тим пре јер у Тори налазе оно што пише у Кур’ану и обавештење о њему."
  28:53,"Кад се казују кур’ански одломци верницима из реда следбеника Књиге, они говоре: “Верујемо да је Кур’ан истина, он је од Бога и следимо га, а ми смо и пре били монотеисти, следили смо исправну веру монотеизма у коју су позивали сви посланици, и пре него што је Мухаммеду, нека је мир над њим и милост Божја, објављен часни Кур’ан.”"
  28:54,"Бог ће онима који су веровали у своју претходну Објаву, и који поверују у славни Кур’ан, дати двоструку награду због тога што су у своју објаву стрпљиво веровали и зато што верују у Посланика Мухаммеда, нека је мир над њим и милост Божја. Они чине добра дела, помоћу чега отклањају грехе које су раније починили, и у добротворне сврхе удељују део оног што смо им Ми дали."
  28:55,"А кад верници чују бесмислене речи, не слушају их, сматрају да њима то не приличи, па се окрену и кажу онима који исте те речи говоре: “Нама наша дела припадају, ми ћемо за њих одговарати, а вама ваша дела припадају! Будите сигурни да вас ничим нећемо увредити! Нама не приличи да се бавимо незналицама и да малоумнима узвраћамо на исти начин, јер то доноси штету у погледу земаљских послова и вере.”"
  28:56,"Божји Посланиче, не упућујеш ти оног кога желиш да упутиш, ти само позиваш и објашњаваш, а Бог је Онај Који упућује на Прави пут. Он једино зна ко ће на Правом путу бити."
  28:57,"Износећи оправдање због неслеђења Ислама и неверовања у Бога, мекански многобошци кажу: “Ако се с тобом будемо држали вере у једног Бога коју си донео, настрадаћемо у свом родном крају, непријатељи ће нас одмах побити.” Па зар их није Свемогући Бог настанио у Меки, граду у којем нема пролевања крви ни неправде ни страха од непријатеља, у граду чије становнике Силни Бог опскрбљује сваковрсним плодовима, воћем, поврћем и житарицама? Али ипак, већина незнанобожаца није упућена у благодати које им Бог даје, па да Му буду захвални."
  28:58,"Узвишени Бог је уништио многа села и градова чији су становници били незнанобошци и незахвални на благодатима, и који су превршили сваку меру чинећи грехе, па смо их уништили казном коју смо на њих послали. Ето њихових пустих станишта, виде се, мало ко их, након њиховог уништења, настањује; ту бораве само неки пролазници. Богу припадају небеса и Земља и све што се на њима налази."
  28:59,"Посланиче, Господар твој није уништавао градове и села све док претходно не би послао посланика, као што је сада у највећи и најпознатији град Меку послао тебе као посланика. Нисмо уништавали становнике оног града и села који су били на Правом путу, већ смо уништавали само оне који су сами себи нанели неправду чинећи неверство и пороке."
  28:60,"Све што вам је Господар ваш дао, о људи, да се њиме служите на овом свету и уживате у томе пролазно је, а оно што је код Бога боље је и вечно за вернике, за разлику од земаљских ужитака и украса. Зар нећете да размислите о томе, па да дате предност вечном над оним што је пролазно!"
  28:61,"Зар је онај коме је Узвишени Бог обећао вечну награду у Рају једнак оном коме је Господар светова дао да ужива у овоземаљским насладама, варљивим и краткотрајним, и који ће на Судњем дану бити бачен у Ватру!?"
  28:62,"А кад на Судњем дану Свезнајући Бог позове незнанобошце и обрати им се: “Где су божанства која сте обожавали, и за која сте тврдили да, као и Ја, заслужују да се обожавају?”"
  28:63,"Они који су позивали у неверство, и којима је пресуђено да ће их стићи Божија казна, рећи ће: “Боже, Господару наш, ове које смо завели – завели смо као што смо завели и себе и због тога што смо и сами на кривом путу били; ми се данас одричемо пред Тобом њихове помоћи и заштите, они се нису нама клањали него су се клањали ђаволима!”"
  28:64,"Биће им речено: “Позовите божанства за која сте тврдили да су истински богови и које сте обожавали, нека вас избаве из понижења!” Они ће их позивати, али им се божанства неће одазвати, па ће се јасно суочити с огромним страдањем у ватри Пакла. Тад ће пожелети да су на Земљи на Правом путу били."
  28:65,"А кад на Судњем дану Свевишњи Бог позове оне који нису веровали и упита их: “Шта сте одговорили својим посланицима који су вам били слати?”"
  28:66,"Тад ће бити немушто њихово казивање, неће располагати никаквим доказима, нити ће моћи било шта да објасне, него ће бити сасвим изгубљени, и неће знати шта да кажу. Јер ће знати да ће бити кажњени."
  28:67,"Незнанобошци који се покају од неверства, поверују у Бога и Његове посланике и чине добра дела, успеће и оствариће своје циљеве, и сачуваће се онога од чега страхују."
  28:68,"Посланиче, Господар твој ствара шта хоће и одређује за достављање Својих посланица кога Он хоће! Није на вишебошцима да избор врше, па да имају право да се противе Богу. Нека је слава Богу, нека је узвишен и врло далеко изнад оних које незнанобошци обожавају!"
  28:69,"Бог, Господар твој, зна шта таје људска срца а шта језицима својим износе. Богу ништа није скривено. Он ће људима дати оно што су својим делима заслужили."
  28:70,"Он је Бог, осим Којег нико није достојан да се обожава, само Њему припада сва хвала и сва захвала, на овом и на будућем свету! Само Богу припада право на пресуду у свему што се односи на створења, и њу нико не може поништити. Њему ће се створења вратити на Дану судњем, да сваком да оно што је својим делима заслужио."
  28:71,"Божји Посланиче, обрати се незнанобошцима: “Шта мислите, ако би Свемогући Бог учинио да вам ноћ вечно, све до Судњег дана траје - који бог би поред Аллаха могао да вам у тој непрекидној тмини светлост да? Зар заиста не чујете ове непобитне доказе, па не можете да сазнате да нико, осим Бога, није у могућности да пружи светлост!”"
  28:72,"Реци им, Божји Посланиче: “Шта мислите, ако би Свевишњи Бог учинио да вам дан вечно, све до Дана устанућа траје – који бог би осим Њега Јединог створио ноћ да у њој заспете и одморите се од дневног умора? Зар заиста не видите ове непобитне доказе, па не можете да сазнате да нико, осим Бога, није у могућности да подари ноћ!”"
  28:73,"Из милости Своје према људима, Узвишени Бог, створио је ноћ и дан и дао им је различите улоге: ноћ служи за спавање и одмарање након што се радом преко дана уморите, а дан је за привређивање да би сте опскрбу стицали и да би били захвални Узвишеном Богу на доброти."
  28:74,"На Дан коначног полагања рачуна, Узвишени Бог ће позвати невернике и упитаће их: “Где су ваша божанства, која сте мимо Мене обожавали и за које сте сматрали да поседују Божје особине.\""
  28:75,"Из сваке заједнице Свезнајући ће Бог извести сведока против ње, тј. посланика који јој је послат, па ће сведочити о њиховом неверству и гнусним делима. Заправо, Бог ће од неверничких народа затражити доказ да су њихова божанства, која су обожавали, а не Бога, заиста достојна да буду обожавана. Тада ће они који нису веровали сазнати да је код Бога, слављен и хваљен нека је Он, истински, непобитан доказ и да само Он, Којем нико није раван, заслужује да буде обожаван. Нестаће сва божанстава која су, измишљајући, Богу приписивали."
  28:76,"Карун је био из Мојсијевог, мир над њим, народа и охолио се због иметка који му је Бог дао. Имао је толико иметка да је кључеве његових ризница једва могла носити скупина снажних људи. Саветујући га, његови су му сународници говорили: “Немој бити охол, Каруне, и немој ликовати зато што ти је дато богатство! Силни Бог не воли охоле и обесне! Такве Бог мрзи, и сигурно их чека казна.”"
  28:77,"“Већ жуди да уз помоћ иметка који ти је дат заслужиш Божју наклоност и награду на Будућем свету тиме што ћеш удељивати у добротворне сврхе, али не заборави своју прилику на овом свету, тј. немој занемарити удео у дозвољеном уживању, у јелу, пићу, одећи, али се не охоли и не хвали. Чини добро људима помажући им у сваком смислу, као што је теби Бог добро учинио давши ти небројено благо”, рекли су му добри људи. “Не прави по Земљи неред чинећи грехе и изостављајући чињење добрих дела, јер Узвишени Бог не воли оне који сију смутњу на овом свету; заправо такве мрзи.”"
  28:78,"Међутим, Карун је онима који су га саветовали говорио: “Ова су ми блага дата управо зато што располажем знањем и сналажљивошћу!” Зар није знао Карун да је Свемогући Бог пре њега уништио многе нараштаје који су били моћнији од њега и који су имали више блага које им, на крају, није било од помоћи? Злочинце Бог неће чак ни питати за грехе њихове, јер Он савршено добро зна шта су радили; само ће бити питани ради укора и осуде."
  28:79,"Када се Карун, у сјају своје скупоцене одеће, појавио пред својим сународницима, самозадивљен и хвалишући се својим иметком, они што су жудели за чарима овоземаљског живота рекоше: “Ах, да нам је дато део онога што Каруна има – заиста, он је пресрећан због оног што му је дато! Заиста он поседује иметак и углед велики!”"
  28:80,"А они који су били темељно упућени у верске науке, кад видеше Каруна у тој раскоши и кад чуше људе како за иметком жуде, рекоше: “Тешко вама! Награда коју Узвишени Бог, обећава онима који се Њега боје и добра дела чине боља је и вреднија од иметка и угледа који су дати Каруну! Бог на изговарање ових речи и поступање у складу с њима подстакне само оне који трпељиво дају предност награди на Будућем свету над овоземаљским пролазним чарима.”"
  28:81,"Потом је Узвишени Бог, утерао у земљу Каруна, док је био у својим одајама, а никог мимо Бога није имао да му помогне, нити је могао помоћи самом себи јер је био беспомоћан у односу на Божју моћ."
  28:82,"Они који су, усхићени Каруновим иметком и његовим положајем, прижељкивали да и њима буду дати овоземаљски украси, почеше да говоре кајући се: “Бог је Онај Који даје опскрбу Својим слугама којима хоће и ускраћује је коме Он хоће! Да нам Милостиви Бог није Своју милост и доброту указао, сигурно би и нас, с Каруном, у земљу утерао, јер смо били задивљени његовим иметком и положајем. Па зар не видите да неверници неће постићи оно што желе и да се неће спасити од оног од чега стрепе, ни на овом свету, ни на Будућем, и да ће њихов крај кобан бити?”"
  28:83,"Ето то је Будући свет, Кућа вечности у којој је Бог припремио уживање за оне који су скромни и понизни на овом свету, и који се не охоле пред Богом, слављен и хваљен нека је Он, а ни пред створењима, и не чине неред на Земљи наносећи другим људима неправду и чинећи грехе. Добар исход на Будућем свету – награда у Кући спаса чека богобојазне, који су извршавали заповести и сустезали се од грехова."
  28:84,"Ко сусретне Узвишеног Бога на Дан устанућа с намазом, милостињом, постом и другим добрим делима, такав ће добити награду бољу него што је заслужио: добиће десетороструку награду. А ко се Господару светова врати као грешник, онај који је чинио неверство, пословао уз камату, чинио блуд, тај ће бити кажњен и понижен само према злим делима која је лично он учинио, не више од тога."
  28:85,"Божји Посланиче, Бог, Који ти је објавио часни Кур’ан и задужио те да га достављаш људима и поступаш складно њему – вратиће те као победника у Меку, из које си се иселио. Веровесниче, реци неверницима: “Само Господар мој зна ко је од нас упућен и ко је донео очиту истину, а ко се отуђио од Правог пута и застранио.”"
  28:86,"Божји Посланиче, ти се ниси надао нити си очекивао да ти Узвишени Бог, објави часни Кур’ан, али ти је Мудри Бог објавио ову величанствену Књигу, па не буди од оних који помажу невернике кад је реч о слеђењу заблуде."
  28:87,"И не дозволи, Божји Посланиче, да те мекански вишебошци одврате од достављања Божјих речи и доказа, након што те је Бог њима почастио, па да их не учиш и не достављаш народу! Позивај људе у веровање у једног Бога и поступање у складу с оним што је Он објавио! И нипошто се не поистовећуј с незнанобошцима, не буди један од оних који поред Бога обожавају и друга божанства! Буди монотеиста који искључиво Бога обожава, Њега слави и Њему се моли!"
  28:88,"И не моли се, мимо Бога, лажном богу – нема истинског божанства осим Бога Јединог. Само Бог, Којем нико није раван, заслужује да Му се моли, слави и обожава! Свему су предодређени смрт и нестанак, а само лице Узвишеног Бога остаје. Божји суд је у свему, Он суди како хоће, јер Њему све припада и Он свиме управља. Свезнајућем Богу биће враћени људи на Дан устанућа, да сваког награди или казни према заслугама."
  29:1,"О значењу кур’анских скраћеница било је говора на почетку поглавља Ел-Бекара."
  29:2,"Зар мисле људи да ће бити пуштени да говоре: “верујемо”, а да неће бити искушани?! Биће доведени пред кушње, да би се знало јесу ли искрени верници. Дакле, није онако како они мисле."
  29:3,"И претходне је народе Узвишени Бог, искушао, па је практично указао на оне који су искрени у погледу веровања и на оне који лажу говорећи да су верници."
  29:4,"Зар они који чине грехе и који верују у лажна божанства мисле да могу Нама умаћи и да могу Нашу казну избећи? О како лоше просуђују неверници! Ако ли умру као неверници, неће Божју казну избећи."
  29:5,"Ко се нада да ће Бога срести на Дан страшног полагања рачуна и нада се награди на Будућем свету, нека зна да је тај час близу. Бог све чује и све види, ништа Му не може умаћи, Он ће сваком дати оно што заслужи."
  29:6,"А онај ко се бори против своје душе како би чинио добра дела, а од лоших се сустезао, и ко се бори на Божјем путу ради уздизања Ислама – само ради себе се срчано бори и корист ће лично он од тога имати. Бог је у односу на сваког независан, не треба Му ничије добро дело, Он нема користи од нечије честитости, нити има штету од ма чијег грешења."
  29:7,"Племенити Бог опростиће грехе и прећи ће преко лоших поступака онима који верују и чине добра дела, и то због добра које су на овом свету чинили. Свевишњи ће им Бог на Будућем свету дати боље него што су заслужили."
  29:8,"Човеку је Узвишени Бог опоручио да својим родитељима добро чини, да спрам њих буде благ, милостив и сажаљив, али само у оном у чему није противљење Богу, узвишен и слављен нека је Он. Али, буду ли се родитељи трудили да наведу дете на многобоштво или на неверство, не сме их у томе послушати, јер нема послушности створењу у оном у чему је непослушност Створитељу. Узвишеном Богу вратиће се сви па ће их Он позвати на одговорност за дела и сваком ће дати оно што је заслужио."
  29:9,"Оне који верују у Свезнајућег Бога и чине добра дела прикључићемо добрима на Судњем дану, с њима ћемо их проживети и истоветну им награду дати."
  29:10,"Има људи који говоре да верују у Бога, а ако их незнанобошци ставе на муке због припадности Исламу, тад осете немир и љутњу, сматрајући да је људско искушавање слично Божјој казни, па изгубе стрпљење и одрекну се Ислама. А кад би Узвишени Бог, помогао Посланику, нека је мир над њим и милост Божја, и муслиманима, исти ти колебљивци обратили би се муслиманима: “Ми смо били уз вас, борили смо се против незнанобожаца!” Зар Бог није Онај Који најбоље зна шта груди крију, и зар Он не зна ко је искрен а ко лажов, ко је верник а ко дволичњак?"
  29:11,"Свезнајући Бог добро познаје оне који су искрени у свом веровању, као и оне који тврде да су верници, а у себи скривају неверство."
  29:12,"Кривоверни говоре правоверним: “Оставите Ислам и прихватите нашу веру, и ми ћемо на себе преузети одговорност за ваше грехе!” Несумњиво, они су лажови – ништа од греха њихових не би понели, па ни грех тежине грушице. Они заправо лажу."
  29:13,"А сигурно ће незнанобошци да понесу своје бреме, биће одговорни за оно што су чинили, и биће одговорни за грехе свих оних људи које су у заблуду одвели, не умањујући нимало њихову одговорност ни тежину греха. Нека знају поуздано да ће бити одговорни на Дан устанућа за ове лажне речи које су говорили!"
  29:14,"Господар светова послао је Ноја, мир над њим, да позива свој народ у монотеизам и обожавање Бога, па је он међу њима проборавио девесто педесет година, али они су га у лаж утеривали па их је, Божјом вољом, потоп задесио. Свемогући Бог није им учинио неправду, него су они сами себи учинили неправду поричући и не верујући у истину."
  29:15,"Затим је Силни Бог спасио посланика Ноја, мир над њим, и вернике који су били с њиме у лађи, и то је Бог знамењем и поуком за све касније нараштаје учинио."
  29:16,"Посланиче, спомени и посланика Аврама, мир над њим, кад је позвао свој народ да верује у Бога Јединог и да само Њега обожава, чини добро и сустеже се од зла. Казао им је да је у томе добро за њих, ако знају."
  29:17,"И известио је Аврам, мир над њим, своје сународнике да они само лажи говоре када тврде да су њихови идоли заиста богови, а идоли њихови не могу баш никакву корист да донесу, нити могу ма какво зло да отклоне. Подсетио их је на то да њихова, лажна божанства не могу да подаре опскрбу, јер опскрбу даје једино Бог, Господар небеса и Земље, и да је човек треба само од Бога тражити, Њега обожавати и само Њему захваљивати на благодатима. Напослетку их је опоменуо на неупитну истину: да ће сви људи на Дан устанућа бити враћени Свезнајућем Богу, а не идолима, и да ће пред Њим полагати рачун за своја дела."
  29:18,"Ако поричете, незнанобошци, објаву коју доставља Божји посланик Мухамед, нека је мир над њим и милост Божја, па, порицали су и претходни народи, као нпр. Нојев народ, Ад и Семуд. Ето тако је било, а знајте да је Посланиково да јасно обзнани и достави посланицу свом народу, а вама је Посланик, нека је мир над њим и милост Божја, доставио оно што му је Његов Господар наредио да вам достави."
  29:19,"Зар мекански незнанобошци не виде да је Свемогући Бог све првобитно створио, и да ће опет, након што створења поумиру и прах постану, стварање поновити. Узвишеном Богу то није тешко, Он може све да учини."
  29:20,"Реци, Божји Посланиче, онима што негирају проживљење: “Запутите се по свету па погледајте и помно размислите о првом Божјем стварању! Он ће људе, након овоземаљског живота, проживети зарад полагања рачуна. Свевишњем Богу ништа није тешко, Он све може да учини. Као што је био у могућности људе први пут да створи, исто тако, у могућности је да их проживи.”"
  29:21,"Кога хоће, Узвишени Бог, праведно казни, а дотле Своју милост, јер је добар, подари оном коме хоће. Њему ће се сви вратити на Судњем дану, Он ће све проживети и позвати на одговорност."
  29:22,"Ви не можете умаћи Божјој казни ни на Земљи ни на небу! Имајте на уму да немате, мимо Силног Бога, заштитника да се побрине о вама, нити имате помагача да вас одбрани од Божје казне која вас задеси."
  29:23,"А они који поричу Божје речи и суочавање с Њиме на Судњем дану, такви су у очају спрам Божје милости. Зато што су били неверници, они никад неће ући у Рај, него ће на Будућем свету бити тешком казном кажњени."
  29:24,"Аврам, мир над њим, је своје сународнике упозорио на то да морају само Бога да обожавају, па су се они договорили да га убију или да га спале како би осветили своја божанства. И заиста, бацише Аврама, мир над њим, у ватру, али га Узвишени Бог, од ватре избави учинивши је хладном и спасоносном по њега. У томе што је Свемогући Бог спасио посланика Аврама од ватре очито је знамење за људе који верују, тим пре јер само они поуке узимају."
  29:25,"Саветујући своје сународнике, Божји миљеник Аврам рече: “Ви сте идоле мимо Бога прихватили, које обожавате – то што радите ништавно је – да би исти ти идоли били ваша веза и разлог љубави у животу на овом пролазном свету. Идолима се молите и обожавате их, и ради њих се борите, а касније ћете, на Дан устанућа, једни другима непријатељи да будете, једни других ћете да се одричете и међусобно ћете да се проклињете. Затим ће ваше повратиште ватра Пакла бити, чију казну од вас нико неће моћи отклонити, па ни божанства која сте обожавали.”"
  29:26,"И Лот је поверовао Авраму, прихватио је оно што је посланик Аврам донео и почео је да га следи. А Божји миљеник Аврам, мир над њим, рече: “Заиста ћу се иселити у Палестину, благословљену земљу. Бог је силан, побеђује и унизује оне који се дигну против Њега; мудар је у стварању, управљању и прописивању. Заправо, Он неће понизити оног ко се исели Бога ради.”"
  29:27,"Милостиви Бог подарио је Авраму, мир над њим, сина Исака, веровесника, а након њега и унука Јакова, такође веровесника, и неке потомке Аврамове учинио је веровесницима племенитим који су од Бога, узвишен и слављен нека је Он, донели објаве. Бог је Авраму, зато што је био стрпљив кад је реч о слеђењу истине, дао награду на овом свету у виду послушности деце и лепог спомена, а на Будућем свету даће му награду коју ће дати добрим људима. Награда коју је добио на овом свету нимало неће умањити удео у награди на Будућем свету."
  29:28,"И Лота спомени, Божји Посланиче, који је, обраћајући се свом народу, осудио полни однос с мушкарцима, а не са женама, нагласивши да је то што чине разврат који ниједан претходни народ није чинио, јер се противи здравој људској природи и начелима честитости."
  29:29,"Осим хомосексуализма, Лот, мир над њим, осудио је своје сународнике за пресрећање путника по друмовима ометајући их својим злоделима, и за то што на својим састанцима чине најгнусније ствари: ругају се другим људима, узнемиравају пролазнике, показују једни другима стидна места, разговарају о бестидностима, а што је супротно верским начелима и мужевности. А одговор његовог народа је био само: “Дај нам казну Божју којом нам претиш, ако истину говориш да си нам послат као веровесник!”"
  29:30,"“Свемогући Боже, Господару мој”, замолио је Лот, мир над њим, против својих сународника што су тражили да их погоди казна с неба, којој су се ругали, “молим Ти се да ми помогнеш против развратних, злочестих људи спустивши на њих казну с неба!”"
  29:31,"Кад су анђели донели Авраму, мир над њим, радосну вест да ће добити сина Исака, веровесника, а након њега и унука Јакова, такође веровесника, и кад су му казали да им је Силни Бог заповедео да униште Содому, насеље Лотовог народа, незнанобошце порочне."
  29:32,"Божји миљеник Аврам обратио се анђелима: “Како ћете уништити ово насеље, а у њему се налази Лот, Божји веровесник? Он не заслужује казну!” На то су анђели одговорили да им је Свезнајући Бог ставио на знање ко се налази у насељу, и да они могу разликовати између честитих и злочестих људи. Анђели су, објашњавајући то Авраму, мир над њим, додали да ће спасити Лота, мир над њим, његову породицу и вернике, несумњиво, и да их неће стићи казна која ће стићи развратнике. Али неће, казали су, спасити Лотову жену – она ће остати с неверницима и биће кажњена."
  29:33,"Пошто су анђели, Божји изасланици, дошли Лоту, мир над њим, у људском лику, он се због њих, не знајући да су анђели, сневесели и нађе се у неприлици: знао је да су његови сународници искварени и да желе полно да опште с мушкарцима. Анђели су се обратили Лоту, мир над њим: “Не бој се за нас, они нам не могу наудити, Бог ће нас сачувати од њих! И немој се жалостити због сазнања о скором уништењу свог народа, а тебе и твоју породицу казна ће – тако је Бог одредио – заобићи, осим што ће твоја жена бити уништена заједно с онима који ће казну да искусе.”"
  29:34,"“Бог ће на становнике овог порочног насеља”, додали су анђели, “да спусти казну с неба – камење које ће их погађати и кидати њихове удове, јер нису били послушни Богу и чинили су одвратна дела и разврат који ниједан народ пре њих није чинио.”"
  29:35,"Од Содоме, насеља у којем је живео Лотов, мир над њим, народ, Бог је оставио јасно знамење и очит показатељ да су развратни становници тог насеља уништени – за оног ко помно размишља о Божјим знацима."
  29:36,"А брата њиховог по пореклу Јофора, Свевишњи Бог послао је у Меден, па је он позвао његове становнике да једино Бога обожавају, да Њему буду предани, да чине добра дела зарад награде на Будућем свету, забранивши им, с друге стране, ремећење реда на Земљи чињењем греха и позивањем у њих."
  29:37,"Али ипак, веровесника Јофора, мир над њим, лажним су прогласили становници Медена и одбили су оно што им је донео, па их је задесио страховити потрес, који је порушио њихове домове и они у њима освануше поваљани, лицима у прашини."
  29:38,"И Ад, Худов народ, и Семуд, Салахов народ, уништио је Свемогући Бог. Становници Мекке, на темељу њихових станишта у ел-Хиџру и еш-Шихру у Јемену можете закључити да је Узвишени Бог на њих сручио страховиту казну. Њима је сотона лепим приказивао развратна дела, идолопоклонство и грешење, па их је одвратио од Правог пута. Њихови су их посланици поучили томе да препознају разлику измешу Правог пута и заблуде, али су они заблуду над упутом изабрали."
  29:39,"Узвишени Бог је Каруна, који је тлачио Мојсијев народ, утерао у земљу, као и његов дворац, а фараона и његовог везира Хамана потопио у мору. Свима њима дошао је посланик Мојсије с непобитним, јасним доказима да је он заиста Божји посланик, али су се они узохолили сматрајући да су, због власти и иметка, бољи од других људи, и заиста су реметили ред на Земљи. Па ипак, нису могли да умакну Свемогућем Богу, у Чијој су шаци и власти били."
  29:40,"Тако је Праведни Бог све њих уништио због греха које су чинили: на неке је камање од печеног блата с неба послао – тако је уништио Лотов народ, друге је уништио громогласом – Јетров и Лотов народ су тако настрадали, неке је у земљу утерао – Каруна је тако уништио, а неке је потопио – Нојев народ, а фараона и Хамана уништио је потапањем у мору. Ето тако је било, а Свевишњи Бог није их недужне казнио, није их казнио због греха других народа, него због греха које су лично они учинили. Они су сами себи неправду учинили чинећи грехе, па су заслужили казну."
  29:41,"Они који обожавају идоле и кипове, а не Свевишњег Бога, надајући се да ће им они донети добро и сачувати их од зла слични су пауку који себи сагради кућу, трошну, слабу и бескорисну управо онда када му треба склониште. А најтрошнија и најслабија кућа јесте паукова кућа: не штити од напасника. Исто тако ни лажна божанства не могу добро осигурати, као што не могу ни зло спречити. Када би незнанобошци знали то, не би лажна божанства никад поред Бога обожавали."
  29:42,"Свезнајући Бог добро зна шта и кога неверници обожавају, јер Њему ништа није скривено. Бог је силан, побеђује оне који се дигну против Њега, и Нико Га не може надвладати; мудар је у стварању, управљању и прописивању."
  29:43,"Ове примере Узвишени Бог наводи људима да им се обелодани истина, а њима се онако како треба користе искључиво они који су спознали ислам и његове мудрости."
  29:44,"Небеса и Земљу Свемогући Бог је створио с истином, са разлогом и ради завођења правде, није их створио ради игре и забаве. У стварању огромних небеса и широке Земље јесу знамења за вернике која их упућују на то да Бог све може да учини. У томе су знамења управо за вернике, јер они на темељу њих доказују постојање Узвишеног Бога. А кад се ради о онима који не верују, они пролазе поред јасних доказа које виде у свемирским пространствима и у себи самима а да на њих уопште не обрате пажњу нити их исти ти докази подсећају на Божју величину и моћ."
  29:45,"Божји Посланиче, казуј људима кур’анске речи које ти Бог објављује, и обављај молитву онако како је прописано да се обавља: обављање молитве, са свим обавезним и пожељним радњама, спречава човека у чињењу греха и разврата. Наиме, Милостиви Бог веровањем просветли срце оног ко молитву пажљиво и искрено обавља и да му чврстину у Исламу па исти тај човек буде богобојазан, воли честитост и презире неморал; и порив зла буде побеђен. Знајте и то да је спомињање и слављење Бога, у молитви и у другим приликама, најзнаменитије и најбоље дело. А Узвишени Бог, зна шта Његове слуге чине, Он ће их позвати на одговорност за дела, добра и лоша, па ће добре да награди, а злочинце ће да казни."
  29:46,"О верници, са следбеницима Књиге, Јеврејима и хришћанима, расправљајте искључиво лепим речима, на најлепши начин и благо, и са јасним доказима. Али се према онима који су инаџије и објаве вам рат - супротставите им се и против њих борбу водите, док се не предају и плате порез, покорно. И реците Јеврејима и хришћанима: “Ми верујемо у часни Кур’ан, објављен посланику Мухаммеду, нека је мир над њим и милост Божја, и у оригиналну Тору, објављену посланику Мојсију, мир над њим, и у оригинално Јеванђеље, које је објављено посланику Исусу, мир над њим! Наш Бог и ваш Бог је једини Господар. Он нема саучесника који заслужује да буде обожаван нити Њему има ико сличан. Ми смо Богу сасвим предани, Њему смо послушни и пред Њим понизни.”"
  29:47,"Као што смо објављивали претходним веровесницима, Ми теби, Божји Посланиче, објављујемо овај Кур’ан величанствени. А следбеници Књиге, Јевреји, којима смо дали Тору, и хришћани, којима смо објавили Јеванђеље, па су они искрено поверовали у своје књиге и нису их искривили и нису застранили – верују у часни Кур’ан, због Његовог, нека је мир над њим и милост Божја, описа и наговешћења. А има и неуких Арапа који верују у оно што ти се, Веровесниче, објављује. И знајте да Кур’ан оспорава или у њега сумња само онај који се, након што му стигне знање, инати, пориче и негира очите истине."
  29:48,"Божји Посланиче, ти никакву књигу пре часног Кур’ана ниси читао, а ниси ни једно једино слово руком својом написао, јер не умеш да читаш и пишеш, твоји сународници то добро знају. Да си знао да читаш и пишеш, посумњали би лашци и рекли би: “Мухаммед је смисао овога што говори узео из претходних књига” или би казали: “Кур’ан је преписао из претходних објава!”"
  29:49,"Кур’ан је истина, њега чине јасни и недвосмислени докази и речи које упућују ка истини, и њега чувају у својим срцима они који су учени верници. А славни Кур’ан поричу само неправедници, који су сами себи неправду учинили и порицатељи који Му судруга приписују."
  29:50,"Незнанобошци говоре и ово: “Зашто Бог није послао Мухаммеду знамења која се могу докучити чулима вида и додира, као што је дато претходним посланицима? Њима, који то сугеришу, реци: “Знамења и чуда јесу само код Бога, Он њима располаже, даје их коме хоће а ускраћује их, опет, коме хоће. Ја сам само слуга и посланик који је послат да вас упозори на страшну, непреболну казну.”"
  29:51,"Зар онима који не верују није довољно сазнање то што ти је, Посланиче одабрани, Бог објавио славни Кур’ан, књигу чији им се одломци увек казују? Часни Кур’ан, објављен Посланику, нека је мир над њим и милост Божја, израз је милости људима који верују у Објаву и поступају складно њој, и опомена која је од користи онима који о њој помно, непристрасно размисле. Оно што им је Бог послао као објаву боље је од оног што они предлажу а објављено је претходним посланицима."
  29:52,"Обрати се, Веровесниче, безбожницима: “Између вас и мене Бог је довољан сведок истинитости мог посланства, и да сте ви порицатељи неверници који оспоравају оно што је мени објављено! Богу је знано све што се догађа на небесима и на Земљи, ништа Му није скривено, нити Му ишта може умаћи! А многобошци, они који верују у лажна божанства, неверници, и они који поричу часни Кур’ан, објављен Посланику, нека је мир над њим и милост Божја – такви су прави губитници на овом и на Будућем свету, тим већи јер су веровање заменили неверовањем.”"
  29:53,"Пожурују те незнанобошци, о Посланиче, да их казна задеси, ругајући се и оспоравајући сваку могућност да се догоди оно што спомињеш. А да Свезнајући Бог није одредио рок утврђени када ће бити кажњени, заиста би их казна снашла непосредно након што је затраже. Нека знају они који не верују да ће их казна изненада снаћи, они је неће наслутити нити ће осетити да им се приближава."
  29:54,"Неверници траже од тебе, Божји Посланиче, да их што пре стигне казна, на овом свету, а она ће их, несумњиво, стићи; Паклена ватра ће обухватити невернике, неће је моћи избећи нити ће од ње моћи да побегну."
  29:55,"На Судњем Дану незнанобошце ће захватити казна одозго, изнад њихових глава, и одоздо, испод њихових ногу, и са страна, па ће им Свевишњи Бог, јер су порицали Његово постојање, противили се посланицима и на муке стављали искрене вернике, тад рећи: “Трпите због неверства и греха које сте чинили на овом свету!”"
  29:56,"О искрени, добри верници, ако у једној земљи не можете да испољавате верска обележја и да слободно обожавате Бога, иселите се у другу земљу где можете неометано да практикујете прописе Ислама! Божја је Земља широка и пространа, па само Узвишеног Бога обожавајте!"
  29:57,"Нека вас од исељења не одврати страх од смрти јер је одређено да ће свака душа смрт кушати и одређено је да ће се људи Богу вратити и пред Њиме рачун полагати, па ће бити кажњени или награђени."
  29:58,"Племенити Бог настаниће у високим рајским одајама, под којим реке теку, оне људе који верују у Господара светова, следе Посланика, нека је мир над њим и милост Божја, и чине добра дела; у њима ће, уживајући, вечно боравити. Дивне ли награде онима који су се трудили и били Богу послушни!"
  29:59,"У овим високим, заносним рајским собама биће смештени они који су били одани Узвишеном Богу, па су извршавали верске наредбе и сустезали се од верских забрана, трпељиво, и који су се ослањали на Свемогућег Бога у свим својим пословима Њему се предајући и препуштајући."
  29:60,"Има небројено много животиња на Земли које не гомилају и не чувају храну за сутра, за разлику од човека, а Бог Узвишени, даје им опскрбу као што је даје људима. И то је показатељ да немате оправдања у сустезању од исељења на Божјем путу. Свезнајући Бог, збиља, чује све гласове, знана су Му сва дела, људске намере и тајне."
  29:61,"Божји Посланиче, ако упиташ незнанобошце ко је створио небеса и Земљу, и ко је потчинио Сунце и Месец, они би, несумњиво, одговорили: “Свемогући Бог, Један Једини, створио је све то!” Па куда се неверници онда одмећу од веровања, обожавајући лажна божанства, која не могу ни штету ни корист донети!"
  29:62,"Бог Узвишени, обилну опскрбу даје коме хоће међу слугама Својим, а некима је и ускраћује, јер само Он, Мудри, зна коме треба дати а коме треба ускратити. Племенити је Бог савршено упућен у све људске послове и стања, ништа Му није скривено од онога што користи Његовим створењима на овом свету, и све обухвата Својом милошћу."
  29:63,"Упиташ ли, Божји Посланиче, невернике о томе ко с неба благословљену воду спушта па њоме земљу оживи након суше и обамрлости, они ће одговорити да то Бог, Један Једини, чини. Ти реци: “Хвала припада Богу, Који је успоставио доказ против незнанобожаца и учинио да сами себе демантују!” А већина људи не зна у чему је за њих добробит а у чему је штета; и да су људи упућени у Божју величину и Његову моћ, не би друге поред Њега обожавали, не би обожавали кипове, идоле, свештенике, посланике, анђеле, свеце, иконе и остале који никакво добро не могу да донесу, нити могу ма какво зло да отклоне."
  29:64,"Људима је овоземаљски живот забава и игра, који ће се брзо и неопажено завршити; и који одвраћа, помоћу својих чари, лепота и страсти, од обожавања Бога, па својим очаравајућим лепотама наводи на заборављање Будућег света. А на Будућем свету је истински, вечни живот. Када би то људи знали, истински и поуздано, не би давали предност овом, пролазном свету над Будућим, вечним светом!"
  29:65,"Када се незнанобошци у лађу укрцају и након што се отисну на пучину па им због невремена запрети смрт, тада се само Богу моле, искрено и честито у Њега верују; заборављају у невољи своја лажна божанства, а након што их милостиви Бог на копно избави и спаси од смрти, неки се одмах враћају на стару заблуду и својим идолима и киповима."
  29:66,"Чине тако да би показали како не верују у Свевишњег Бога и да Му нису захвални на благодатима. Па нека кратко уживају на овом пролазном свету, али – њима ће се, након смрти, показати последице гнусних дела која су чинили на Земљи."
  29:67,"Не уочавају ли другу благодат они који не захваљују Племенитом Богу на избављењу од дављења у мору, а то је да је Мекку сигурним градом учинио у којем су крв и иметак максимално заштићени, док се у околини пресрећу, убијају и поробљавају њихове жене и деца, и да им се иметак отима?! Па зар незнанобошци верују у оправданост своје заблуде и незахвалности Богу док живе унутар Мекке сигурни и свакојаким благодатима обасути, на којима Му нису захвални?"
  29:68,"Нико на свету није неправеднији од оног ко измишљајући лажи и потворе придружује Свевишњем Богу саучеснике, жену и дете – узвишен нека је Бог од тога! И нико није неправеднији од оног ко негира истину с којом је послат Мухаммед, нека је мир над њим и милост Божја! У Пакленој ће ватри бити пребивалиште неверницима и онима који су њима слични."
  29:69,"Бог Узвишени, заклиње се да ће Правим путем упутити оне које се труде да стекну Божје задовољство. А Бог је увек уз доброчинитеље: чува их, помаже и брине се о њима."
  30:1,"Значење кур’анских скраћеница разматрали смо на почетку поглавља ел-Бекара."
  30:2,"Византинци су поражени од Персијанаца, нису могли да се одупру њиховој најезди."
  30:3,"У Шаму, земљи са најнижом надморском висином око Црног мора која је најближа Персији, али ће Византинци ускоро да победе Персијанце, у то нема никакве сумње."
  30:4,"Наиме, победиће их за неколико година, то јест, у распону од три до десет – а Узвишеном Богу припадала је одлука и пре него што ће Персијанци извојевати победу над Византинцима, а припадаће и након што Византинци победе Персијанце – и тад ће се верници радовати."
  30:5,"Вверници ће се веселити Божјој помоћи коју ће дати Византинцима – Бог Узвишени, помаже Својим штићеницима, а унизује и оставља без подршке Своје непријатеље, оне који Му се противе; Бог је непобедив. Бог је самилостан према верницима."
  30:6,"Обећање да ће Бизантинци, следбеници Књиге, победити Перзијанце, ватропоклонике безбожнике, мора се остварити јер је то истинито Божје обећање – Бог Своје обећање неће изневерити – али већина људи, због тога што не верује, не разуме."
  30:7,"Они који не верују у Бога и у Судњи дан нису упућени у веровање нити у верске прописе, него су упућени само у пролазне лепоте и украсе живота на овом свету и изградњи цивилизације засноване на материјализму. Они не знају ништа о стварности живота на Будућем свету и немарни су према њему."
  30:8,"Зашто безбожници не промисле о себи – како их је Свемогући Бог створио из ничег, те о стварању небеса и Земље и свега што се између њих налази – да су створени с истином, ради правде и да ће живети до одређеног рока. А заиста многи људи не верују у Дан проживљења и сусрет с Богом, Зналцем свих тајни, па се зато не припремају за Судњи дан чинећи добра дела, како би заслужили Божју наклоност."
  30:9,"Зар незнанобошци нису светом путовали и видели, размишљајући и поуку извлачећи, шта је задесило народе пре њих, као нпр. народе Ад и Семуд, који су порицали и посланике у лаж утеривали? Претходни народи су били моћнији од меканских неверника, снажнији и више су уживали него они; земљу су више обрађивали и на њој су градили више него што ови граде. Међутим, то претходним народима није било од користи кад је дошло време да буду кажњени, а настрадали су управо због тога што су утеривали у лаж своје посланике и што су ратовали против њих, и што су порицали очигледне, јасне доказе да постоји само један Бог. И Бог Узвишени им није учинио неправду кад их је уништио – јер заслужили су казну, они су сами себи неправду нанели поричући Божје постојање и проглашавајући лажним Његове посланике."
  30:10,"Затим је крај силника који су веровали у многобоштво и чинили злодела и ред на Земљи реметили био најгори крај. Они нису веровали у Узвишеног Бога, него су се ругали Божјим знамењима и посланицима, па их је задесило кобно страдање."
  30:11,"Свезнајући Бог створио је све без преседана, Он ће створења у прах претворити па поново створити, као и први пут. И напослетку ће се сви људи вратити Богу, да награди добре вернике, а казни злочинце."
  30:12,"Кад наступи Судњи дан, неверници ће изгубити наду у спас, биће сигурни у то да ће настрадати, јер ничим неће моћи оправдати своје неверовање у Бога."
  30:13,"Лажна божанства неће нимало помоћи онима који су били незнанобошци, неће се за њих заузети него ће их се пред Богом одрећи, а и њихови следбеници ће се њих одрећи кад се суоче с казном. Божанства ће их се одрећи када њихови следбеници буду у највећој потреби за њима. А сви ће заједно страдати."
  30:14,"На Дан кад Смак света наступи раздвојиће се у складу с делима која су чинили на пролазном свету, па ће неки бити уздигнути на највише степене, а неки ће, опет, бити бачени у најниже поноре."
  30:15,"Они који су веровали у Бога и чинили добра дела биће у рајским баштама уживања, почашћени и весели; у њима ће вечно остати."
  30:16,"А они који су порицали Божје постојање и нису веровали у објављене речи и доказе Посланику, и који су порицали проживљење и полагање рачуна, такви ће бити приведени страдању, неће им бити изласка из Пакла."
  30:17,"Славите Бога кад омркнете када се обавља предвечерња и вечерња молитва, и кад осванете а када се обавља јутарња молитва."
  30:18,"Богу свака похвала припада, у подне и онда кад се клања послеподневска молитва. На небесима га хвале анђели, а на Земљи створења."
  30:19,"Бог изводи живо из неживог, као нпр. човека из сперматозоида, или пиле из јајета, и изводи неживо из живог, као нпр. сперму из човека, или јаје из кокоши, и земљу помоћу кише оживљава након обамрлости њене – тако ће и вас Свемогући Бог оживети и довести на стајалиште да полажете рачун за своја дела."
  30:20,"Једно од очитих знамења да је Узвишени Бог свемоћан, величанствен и једини Бог и то је што је створио људе од земље тако што је Адама, праоца човечанства, од блата устајалог створио, па гле – ви, његови потомци, одједном се намножисте и настанисте Земљу живећи од опскрбе коју вам Бог даје."
  30:21,"Један од знакова да је Бог једини, свемогући Бог и да само Њега можемо обожавати јест то што је, о мушкарци, од врсте ваше жене створио да с њима живите и да се уз њих смирите, успоставивши међу вама љубав и самилост. Оном ко размисли, помно и непристрасно, у том Божјем давању је велики, јасни доказ. Једино они који размишљају имају користи од ума који им је Он дао."
  30:22,"Једно од знамења да Бог може све учинити и да је једини Бог јесте то што је створио предивна небеса, незамисливо великих димензија, и што је створио Земљу, и што је учинио да се људи разликују по језицима, наречјима, изгледу и боји коже. У свим тим знамењима заиста је очита поука онима који имају корисно знање помоћу којег могу проникнути у суштину ствари и у тајне Божјег давања и стварања."
  30:23,"На неограничену Божју моћ и једноћу указује и сан ноћу и дању, који је Бог створио да би се људи одмарали од дневних послова, и то што је Свемогући Бог учинио дан за привређивање и бављење другим пословима. У томе су докази оном ко чује и одазива се истини; само ће он корист из њих извући."
  30:24,"Један од знакова који указују на свемоћ и једноћу Величанственог Бога јесте то што људима муњу показује, па се они преплаше громова и пожеле да падне киша. А Бог спушта с неба благословљену воду помоћу које оживи земљу након што је била обамрла и испуцала, дајући да никне сваковрсно биље и плодови укусни. У томе је очит, необорив доказ да Свемогући и Мудри Бог може мртве проживети и свести с њима рачун. Али, ти знакови користе само оним људима који желе да схвате поруку."
  30:25,"Да је Бог Узвишени, једини и свемогући Бог, указује нам и то што небеса стоје, а не падну, као и то што земља опстоји, а не распадне се. А на концу ћете се, кад вас Свевишњи Бог само једном позове да устанете из својих гробова, појавити журно идући према стајалишту, на којем ћете положити рачун за оно што сте чинили у животу на овом свету."
  30:26,"Богу припадају сва створења на небесима и на Земљи, јер Он ствара, опскрбљује, одређује и управља, пред Његовом величином сви су понизни и сви су Њему покорни."
  30:27,"Свевишњи Бог из ничега ствара и Он ће створења, након што се у прах претворе, поново створити. Све то чини без преседана. Лакше је вратити у живот оно што је већ постојало него створити из ничег – а обоје, првобитно стварање и враћање у живот оног што је већ постојало, лако је Богу. Богу, узвишен и слављен нека је Он, припада најузвишенији пример у сваком погледу, па је свако Његово својство сушто савршенство и израз величине. Милостиви Бог силан је и свемоћан, нико Га не може потчинити. Он даје понос оном ко Њега прихвати за заштитника, а унизује све оне који су Његови непријатељи. Мудар је у стварању, управљању и прописивању."
  30:28,"Вас саме, о незнанобошци, Бог наводи као пример: јесу ли они који су у поседу вашем, робови и робиње, ваши равноправни партнери у опскрби па се бојите њиховог удела онако како се бојите да ће вам, у погледу поделе иметка, наудити слободни људи, који имају веће право од робова? Па како онда можете бити задовољни тиме да Узвишеном Богу приписујете саучеснике у погледу стварања и права на обожавање? Ево, помоћу оваквих и сличних примера Мудри Бог објашњава очите доказе и јасна знамења онима који размишљају, утолико што ти примери једино њима користе."
  30:29,"Безбожници нису у заблуди зато што им нису понуђени докази нити зато што им они нису објашњени, него су у заблуди зато што се поводе за својим прецима без икаква доказа и лакомислено следе њихов пут, пут незнања и странпутице. А ниједан човек није у могућности извести на Праву стазу оног коме је Праведни Бог предодредио да ће залутати. Нека знају безверци да неће имати помагача који би их сачувао од паклене казне у коју ће их бацити Бог, Један Једини."
  30:30,"Зато ти, Божји Посланиче, с верницима који су с тобом, окрени своје лице исправној вери, Исламу, а окрени се од свих других вера. Према монотеизму је Бог Узвишени, створио људе. Нико не може преиначити Божје стварање и Његову веру. Али, већина људи не зна да је Ислам једина исправна вера."
  30:31,"Будите предани Свевишњем Господару кајући се за грехе, и будите богобојазни извршавајући заповести, а сустежући се од забрана, и обављајте молитву извршавајући све исправно; пажљиво и срчано клањајте, онако како је прописано да се клања! И немојте бити с онима који поред Бога друге обожавају, славе и моле, већ будите монотеисти, само Богу се молите и Њега једино обожавајте!"
  30:32,"И немојте бити као незнанобошци, који су се отуђили и искривили своју Књигу, па су, сходно прохтевима, прихватали део Књиге а други део одбацивали, и који су се претворили у секте које фанатично и слепо следе своје вође и мишљења, помажући једни другима у злу и непријатељству. Где је свака група задовољна са оним што заговара и држи да је на истини, а сматра да су њени неистомишљеници у заблуди."
  30:33,"Кад многобошце снађе каква невоља или потешкоћа у животу, као нпр. болест, сиромаштво, суша, тада Бога, узвишеног и слављеног, искрено зазивају да их поштеди и олакша им, а кад им Свевишњи Бог укаже Своју милост и отклони невољу, неки од њих враћају се лажним божанствима и њима молитву и захвалност упућују."
  30:34,"Да би тиме били незахвални Милостивом Богу, Господару небеса и Земље, на указаној милости и избављењу из невоље. Па нека незнанобошци уживају у својим страстима на овом краткотрајном свету, схватиће на Судњем дану да су у очитој заблуди били."
  30:35,"Зар је Племенити Бог објавио меканским незнанобошцима какав јасан, недвосмислен и непобитан доказ који им говори у прилог њихових лажних божанстава, и који сведочи да је њихова заблуда истина? Па, шта их је онда одвело у незнанобоштво, за које баш никакав доказ немају!"
  30:36,"Кад Свевишњи Бог укаже људима неке од Својих благодати, као нпр. иметак, здравље, сигурност, благостање, они се веселе охоли и задивљени својим достигнућима, уместо да се захваљују милостивом Богу. Међутим, кад их задеси невоља, сиромаштво, болест, глад, страх, тегоба живота – због греха и лоших поступака које су учинили – одједном почну очајавати и мисле да невоља неће нестати."
  30:37,"Зар не схватају људи да Бог Узвишени, даје неким људима обилну опскрбу да би их искушао хоће ли захвални бити, и да је ускраћује другим људима да би их, исто тако, искушао хоће ли се стрпети или ће пак показати незадовољство Божјим давањем? У чињеници да Узвишени Бог неком даје обилну опскрбу, а дотле је неком ускраћује, очит је знак верницима да је Мудри Бог милостив према људима и да је савршено упућен у све њихове потребе и послове."
  30:38,"Муслиману подај ближњем оно што му треба припасти, одржавај с њиме родбинске везе, удели му милостињу и чини доброчинство; издвоји из милостиње убогом и оном који је кренуо на пут па му нестало иметка! Велику ће награду на Будућем свету имати онај ко буде, зарад Божјег лица, удељивао онима који немају довољно материјалних средстава за живот. Успеће управо они који буду удељивали у добротворне сврхе и чинили друга добра дела, па ће заслужити Божје задовољство и Рај, спасивши се казне у Паклу."
  30:39,"А новац који посудите као каматни кредит, о људи, да би се увећао у туђој имовини, неће се код Бога увећати, него ће Праведни Бог уништити благослов у истом том новцу и учиниће да нестане! А новац који дате, о људи, из зеката и милостиње онима који заслужују да им се да, и жудећи за Божјим лицем и наградом на Будућем свету – биће умногостручен код Бога, и то је дело које ће вам бити примљено."
  30:40,"Једино вас Бог из ничег ствара и затим разноврсним благодатима опскрбљује, затим вас усмрћује, након што вам дође смртни час, а напослетку ће вас оживети изводећи вас из гробова и довешће вас на стајалиште на Судњем дану, да полажете рачун за своја дела. Постоји ли међу вашим лажним божанствима која обожавате, а не Свемогућег Бога макар једно божанство које може то учинити? Нека је слава Богу и нека је врло високо изнад тога да Му је било ко сличан, нема истинског божанства осим Њега!"
  30:41,"Због греха које луди својим рукама чине, неред се појавио на копну и мору: суше, заразне болести, сиромаштво, глад, свакојаки проблеми, несреће, природне катастрофе… Бог то даје да би опоменуо луде на огавност оног што чине, да би се вратили Богу искрено се кајући и да би се сустезали од чињења неваљалости и порока."
  30:42,"Божји Посланиче, обрати се незнанобошцима: “Светом путујте и гледајте, размишљајући и поуку извлачећи, шта је задесило претходне нараштаје! Већина њих су били незнанобошци, а због тога су и уништени!”"
  30:43,"Зато ти окрени своје лице ка Правом путу и Исламу, исправној вери, пре него што наступи Дан коначног полагања рачуна, а који нико неће моћи одложити нити одбити. Тог Дана људи ће бити у различитим категоријама и појавиће се одвојено да им буду показана дела која су чинили на пролазном свету; једни ће бити уведени у Рај, а други ће бити бачени у Пакао."
  30:44,"Они који не верују у Силног Бога, Зналца свих тајни, сами ће сносити последице и штету неверовања вечно боравећи у ватри, док ће они који верују и, зарад Божја лица, чине добра дела себи припремити место и угодно боравиште у Рају, у којем ће вечно боравити."
  30:45,"То је тако, да би Свевишњи Бог, из Своје милости и доброте, наградио честите вернике најбољом наградом. Заиста Свезнајући Бог не воли оне који не верују и који поричу посланике, Он ће их казнити на Дану судњем."
  30:46,"Једно од знамења Божјих јесте то што шаље ветрове с кишним облацима и радосним вестима људима о спуштању кише, да би Бог Узвишени, људима подарио Своју милост, како би уживали у благодатима благословљене слатке воде коју спушта с неба и помоћу које, након обамрлости, оживе и људи и земља, и како би, Божјим давањем, моћи и вољом, лађе морем пловиле, а на којима трговци превозе трговачку робу и храну – не би ли људи били захвални Створитељу, па им због тога Он подарио још веће благодати."
  30:47,"Узвишени Бог је и пре Посланика, нека је мир над њим и милост Божја, слао посланике њиховим народима с јасним, непобитним доказима. Па ипак, већина се њихових сународника отуђила од Бога, а мањина је веровала; Узвишени Бог се осветио порицатељима, уништио их је, а верницима монотеистима помогао је, јер Божји штићеници, због свог степена и близине Њему, заслужују Његову неизоставну помоћ."
  30:48,"Једино Бог Узвишени, шаље ветрове и они гоне кишне облаке па их небом разастире по Својој вољи, у парчад их делећи, па видиш кишу како лије из њих. А кад Племенити Бог помоћу ветрова потера кишне облаке на предео на који жели, људи се одједном обрадују и надасве радошћу испуне због кише која ће пасти, а услед које ће земља биљем, које треба и њима и стоци њиховој, обрасти."
  30:49,"Обрадовали су се, иако су раније – пре него што ће Бог кишу спустити – били очајни."
  30:50,"Зато посматрај, Посланиче, трагове кише на зеленој земљи и бујним вртовима, коју Бог шаље као израз милости – како Он помоћу воде оживи суву, испуцалу, обамрлу земљу из које затим никне разно биље! Онај Који је у могућности да земљу оживи, након њене обамрлости и суше, у могућности је мртве да оживи изводећи их из гробова. Бог све може да учини и ништа не може да изађе из оквира Његовој моћи."
  30:51,"А кад би Свезнајући Бог послао ветар на зелено растиње, житарице и плодове који би то уништио и у жуто претворио, па би због тог призора остали би незнанобошци, и наставили да и даље негирају бројне Божје благодати."
  30:52,"Као што ниси у стању дозвати мртве и глуве довикнути, исто тако ниси у могућности да учиниш да чују савете они који су слични тим двема категоријама људи - незнанобошци који су окренули леђа и којима опомена не користи."
  30:53,"Исто тако, ниси у могућности да одвратиш од заблуде оне чија је срца Свевишњи Бог запечатио и одузео им моћ запажања истине. Твоје ће речи чути и прихватити само они који чврсто верују у часни Кур’ан, предају се узвишеном Господару и прихватају јасне доказе."
  30:54,"Једино вас Свемогући Бог ствара, о људи, од сперме, незнатне и безвредне текућине, па се немојте охолити, и након беспомоћности у детињству, снагу вам мужевну подари, па вас опет врати у беспомоћност, старцима вас учини и подари вам да доживите позне године! Бог Узвишени, ствара шта жели и чини да пролазите кроз етапе које Он хоће: беспомоћност и снага, детињство и младост, мужевно доба па позне године. Бог све савршено ствара, јер је Свезнајући; чини шта хоће, јер је Свемогући."
  30:55,"А кад наступи Час оживљења, грешници ће се заклињати да су у гробовима остали сасвим кратко време, тек један трен. Као што су на овом свету били одвраћени од истине, исто тако ће тад бити одвраћени од спознаје тога колико су у гробу времена остали."
  30:56,"Онда ће порицатељима веровесници и анђели, којима је Бог дао знање, рећи: “Према Божјој одредби, која је проистекла из Његовог знања, ви сте остали откако сте створени па све док нисте оживљени, а ово је Дан оживљења, али, ви нисте на Земљи схватали нити сте веровали да ће доћи овај Дан, па сте посланике у лаж утеривали и порицали оживљење, које сте, ево, доживели.”"
  30:57,"Кад наступи Дан страшног полагања рачуна, испричавање неверницима неће нимало помоћи, од њих се неће тражити да се Свевишњем Богу умиле помоћу богослужења, покајања и прихватања вере, јер имали су прилику да стекну Божју љубав и наклоност, али су је на Земљи пропустили."
  30:58,"У овом је Кур’ану Свезнајући Бог обелоданио сваковрсне примере помоћу којих се распознаје истина од неистине. А кад би ти, Божји Посланиче, донео незнанобошцима било какво знамење или било какав непобитан доказ да си заиста Посланик, они би рекли: “Мухаммеде, ти и они који тебе следе само сте опчињени и обманути тиме што говорите!”"
  30:59,"Као што Свемогући Бог печати срца неверника, који у твоје доказе не верују, запечатиће срца оних који не схватају да је часни Кур’ан, који си донео, истина."
  30:60,"Божји Посланиче, стрпљиво подноси порицање и непријатности које ти наносе неверници грешници! Божје обећање да ћеш бити помогнут, да ћеш завладати и да ће крај бити у твоју корист неупитно је. Зато, нека те они који нису уверени у проживљење не наведу на то да пожурујеш њихову казну и будеш брзоплет."
  31:1,"Значење кур’анских скраћеница разматрали смо на почетку поглавља ел-Бекара."
  31:2,"Ово су речи часног Кур’ана, савршене и мудре књиге, и Бог Узвишени, објаснио их је људима."
  31:3,"Кур’ански одломци су милост верницима, који добра дела чине и упута су им како ће извршити Божја права и како ће само Њега обожавати."
  31:4,"Они су доброчинитељи: обављају намаз (молитву) онако како то Бог воли, драге воље дају зекат (обавезну милостињу) онима којима он припада и чврсто, без резерве, верују у Дан тешког полагања рачуна."
  31:5,"Свевишњи Бог указао је на Праву стазу онима у којима су сабране наведене моралне особине, даровао им је светло и упутио их на слеђење истине; они ће своје жеље остварити и сачуваће се казне на Судњем дану."
  31:6,"Неки људи купују средства за забаву – све што одвраћа од слеђења Правог пута – и ругају се Божјим речима и доказима, управо зато што су неверници искварени. Њих чека понижавајуће страдање и срамотна, тешка казна на Будућем свету."
  31:7,"Кад се таквим грешницима казују Божја знамења и читају кур’анске речи, они не прихватају истину и не следе је, као да ништа нису ни чули и као да су оглувели па не чују истину. Божји Посланиче, најави им болно страдање и страшну патњу у ватри Пакла, коју могу да очекују!"
  31:8,"Честитим верницима, који чине добра дела, Бог ће дати благодати у Рају, па ће се њима користити и у њима ће уживати."
  31:9,"У Рајским ће баштама заувек да остану, уживаће у благодатима којих никад неће нестати. А обећање Божје истина је, Он ће га извршити. Бог је силан и свемоћан, нико Га не може потчинити. Мудар је у стварању, управљању и прописивању."
  31:10,"Свемогући Бог створио је висока небеса без стубова и одвојио их од Земље – људи виде небеса, огромно Божје знамење – а у земљу је чврсто усадио планине да се земља не тресе и да се њена равнотежа не поремети. Разасуо је Господар светова по Земљи свакојаке, разноврсне животиње. И спушта с неба, из облака, питку, благословљену воду помоћу које, након суше, ниче биље, дрвеће с плодовима, сваковрсним и племенитим, а који имају различиту боју, укус и облик, а са којима се користе људи и животиње."
  31:11,"Све што је споменуто, о људи, део је оног што је Бог Узвишени, а не неко други, створио, па покажите Ми, о ви који не верујете, шта су створили лажни богови које поред Бога обожавате? Не, него су неверници усред очите заблуде, безумни и сасвим далеко од Правог пута, јер обожавају оне који ништа не стварају, и који су сами створени."
  31:12,"Узвишени Бог дао је добром човеку Локману, искреном покајнику, мудрост која се огледала у разумевању вере, исправном промишљању и мудрим саветима, и наредио му је да се захваљује Богу на тим благодатима чинећи добра дела и сустежући се од греха. Бог Узвишени је независтан од свих светова и Он нема користи од веровања верника нити штету од непокорности грешника и неверника, па ко верује и захваљује – то ради у своју корист, а ко пориче благодати и не верује у Бога, Који створењима издашно даје благодати – па Бог је Себи довољан, свака захвала Њему припада, увек и у сваком стању."
  31:13,"И спомени, Посланиче, дан кад се Локман обратио свом сину, постичући га на добро, а одвраћајући га од зла. Наиме, рекао му је да се добро чува незнанобоштва, па му је рекао да је то један од највећих и најгнуснијих греха који има за последицу да човек вечно остане у Ватри."
  31:14,"Свезнајући Бог опоручио је и заповедио је човеку да чини доброчинство својим родитељима и да им се покорава у оном у чему није непослушност према Богу. Мајка га је носила једва подносећи трудноћу, трпећи све теже и теже болове и разне непријатности; носи га и одбија од дојења у току две године. Бог Узвишени је заповедио човеку да се захваљује својим родитељима, и да чини добра дела а да се сустеже од свега шта не ваља, јер ће се Богу сви вратити, па ће добре наградити, а зле казнити."
  31:15,"Па ипак, буду ли те родитељи навраћали да одбациш праву веру у милостивог Бога, да друге обожаваш и да грехе чиниш, немој им се покорити у томе – послушност је само у чињењу добра, не може се бити послушно човеку у оном што је Свевишњи Бог забранио да се чини. Али, немој дозволити да те непослушност према родитељима, кад је реч о забрањеном, наведе на ружно понашање према њима, него им чини добро, дружи се с њима и благо се према њима опходи, следећи притом пут покајника, оних који се враћају Силном Богу чинећи добра дела и сустежући се од порока. А после смрти, знајте поуздано, следи повратак Свезнајућем Богу, Који ће сваког обавестити о оном шта је радио и, сваком дати према заслугама!"
  31:16,"“Синко мој”, обратио се затим Локман свом сину, саветујући га, “Бог Узвишени, зна за свако дело, било оно добро или лоше, па макар било тешко као зрно горушице, на стени или ма где на небесима или у земљи, и Он ће га показати на Дану судњем, да би свако био награђен или кажњен према оном што је радио. Бог је благ према људима, па им даје добро и чува их од зла на најлепши начин. Бог је о свему добро обавештен, ништа Му није скривено.”"
  31:17,"Мудри Локман наредио је свом сину да обавља молитву исправно и у потпуности, јер је молитва стуб вере и одвраћа од неваљалих дела и зла, и да буде стрпљив приликом искушења. То је све наредба од Узвишеног Бога који заповеда да се чини доброчинство, и у погледу тога нема избора, то је обавеза."
  31:18,"Локман је свом сину такође рекао: “Немој лице своје од људи да окрећеш, из охолости и умишљености да си бољи од неког, већ буди весео, благ и угодан саговорник! И немој надмено и умишљено земљом да ходаш, па Бог не воли гордог, охолог и самодопадљивог човека, који себе сматра вреднијим од других људи, и који није захвалан на благодатима које му је дао.”"
  31:19,"“Кад ходаш, ходај скромно и одмерено, а не бахато и охоло, и спусти глас кад говориш – то спада у правила лепог понашања и указује на умност оних који тако поступају – несумњиво је глас магарца најружнији и најнепријатнији, па немој подизати свој глас беспотребно; будеш ли подизао глас у говору, личићеш магарцу.\""
  31:20,"Зар не видите, о људи, да вам је Бог омогућио да се користите свим оним што постоји на небесима: Сунце, Месец, планете, и све што је на Земљи: животиње, биљке, воде, и да издашно на вас просипа Своје бројне и огромне видљиве благодати, па вам даје леп изглед, и оне благодати које се не могу видети, као нпр. знање и ум. Па ипак се неки људи споре о томе да ли заслужује само Бог да се обожава и покорава, и расправљају о Његовим именима и својствима, без икакве учености, без јасног, непобитног доказа и без књиге на коју би се позвали и њоме своје мишљење оснажили."
  31:21,"А кад се тим неверницима, који о томе расправљају, каже: “Следите оно што вам је Бог Узвишени, објавио а Посланик, нека је мир над њим и милост Божја, пренео, нека вам то буде водич!” Они се успротиве и одговоре: “Не, него ћемо следити своје претке, па ћемо обожавати кипове и идоле и тако их Богу придруживати.” Зар могу тако чинити и онда кад им ђаво лепим приказује чињење неверства и остала ружна дела, па их на тај начин позива у ватру Пакла у којој ће горети они који нису веровали!?"
  31:22,"Ко се сасвим преда Узвишеном Богу, само Њега обожава, говори лепе речи, чини добра дела и пази на све своје поступке, тај се држи за најчвршће уже и везу која ће га довести до Божјег задовољства. Знајте да се све ствари и људи Богу враћају, Он ће добре да награди, а зле ће да казни."
  31:23,"Онај ко не верује у твоје посланство, Веровесниче, и лажним сматра оно у шта позиваш – па немој да те жалости и забрињава његово неверство! Ти си верно и искрено доставио оно што ти је Бог као обавезу дао, а Свезнајућем Богу вратиће се и они који нису веровали па ће их Он обавестити о лошим делима која су чинили на пролазном свету, након чега ће их казнити у Паклу. То је тако, јер Бог добро зна шта је у грудима, шта ко мисли, ништа Му није скривено."
  31:24,"Бог Узвишени, даје да се неверници наслађују у овоземаљском, пролазном и кратком животу као што даје да стока ужива, а онда ће их, на Дан тешког полагања рачуна, потерати у Ватру, где их чека огромно страдање и болна патња."
  31:25,"Посланиче, да упиташ невернике ко је створио небеса и Земљу, казали би, без сумње, да их је створио Бог, нико други, па би сами против себе успоставили доказ. Кад кажу да је Бог једини Створитељ, ти реци: “Нека је хвала Богу, Који је учинио да против вас буде успостављен доказ!” А већина неверника не зна, због своје неупућености, ко заслужује славу и хвалу."
  31:26,"Бог је створио небеса и Земљу, само Он даје опскрбу, одређује и управља свиме. Нема истинског божанства осим Бога, Он је једини Господар! Бог је самодовољан. Само Богу припада слава и захвала, и то на оба света."
  31:27,"Да се сва стабла која се налазе на Земљи претворе у пера, а да се море претвори у тинту и уз њега још седам мора, па да се помоћу тих пера и тинте пишу Божје речи, узвишен и слављен нека је Он, потрошила би се пера и тинта а благословљене Божје речи, које људи не могу да поброје и обухвате, не би се исписале. Он је силан и свемоћан, нико Га не може потчинити. Мудар је у стварању, управљању и прописивању."
  31:28,"Све вас створити и проживети зарад полагања рачуна, о људи, исто је као с једном душом то учинити, јер је Богу све лако! Узвишени Бог све чује, па Га чување једних гласова не одвраћа од чувања других гласова, виђење једне појаве не одвраћа Га од виђења друге појаве, стварање нечег не одвраћа Га од стварања нечег другог."
  31:29,"Зар не видиш да Свемогући Бог уводи ноћ у дан, па ноћ, понекад, дуже траје од дана, и дан уводи у ноћ, па дан постаје дужи а ноћ краћа, и да је Господар светова потчинио Сунце и Месец – небеска се тела крећу до утврђеног рока – и да Бог добро зна шта ко чини! Њему ништа није скривено и Он ће вас за оно што сте радили наградити, односно казнити."
  31:30,"Ето, сва та предивна створења и запањујуће доказе Бог је, узвишен и слављен нека је Он, дао како бисте знали да само Он полаже право да се обожава, да су Његова имена, својства и дела истина, и како бисте знали да су лажна божанства она која безбожници зазивају, и како бисте знали да је Свемогући Бог савршен у погледу Својих имена и својстава и како бисте знали да је Бог већи од свега."
  31:31,"Човече, зар не видиш да је Племенити Бог, из Своје доброте и милости према људима, потчинио лађе да морем плове, да би у томе људима били докази Божје моћи и милости? У томе Господар светова даје очит, јасан доказ да је свемоћан и величанствен, онима који стрпљиво извршавају заповести и сустежу се од греха, и стрпљиво подносе ударац судбине и захваљују Богу на благодатима."
  31:32,"Кад се незнанобошци укрцају у лађу и кад се море узбурка па се дигну валови, као да су као брда и облаци, па се они насмрт престраве и избезуме од неизвесности – тад се Богу искрено моле честито Му веру исповедајући; а чим их на копно и на сигурно избави, неки Богу делимично захвални остају, док су други сасвим незахвални и обожавају лажна божанства, а не Бога. Божја знамења и Ислам пориче само издајник који не држи до завета, и сваки незахвалник који негира Божје благодати и заборавља доброчинство."
  31:33,"Људи, бојте се Узвишеног Бога, свог Господара, извшравајући заповести и сустежући се од греха и стрепите од Дана чија ће коб бити свугде присутна! Имајте на уму да тад родитељ неће моћи свом детету помоћи, нити ће дете моћи родитељу помоћи; неће бити родбинских веза, ни заговорника, ни помагача! Да ће Судњи дан наступити – Бог вам обећава, то је истинито обећање у које нема нимало сумње, па стога немојте дозволити да вас живот овоземаљски заведе, са својим украсима и чарима, јер он кратко траје, варљив је и нестваран. И немојте нипошто допустити да вас поколеба ђаво и обмани позивајући се на Божју милост и изостанак казне због греха!"
  31:34,"Само Бог једино зна кад ће да наступи Час судњи; само Он, и нико други, чини да пада киша из облака; само Он зна шта је у свакој материци; само Он зна шта ће свака душа сутра стећи, а она то не зна; и само Бог зна у којој ће земљи свака особа умрети, јер она то не зна. То је тако, јер је Бог Свезнајући, ништа Му није скривено, Он зна шта се тајно чини и шта се на јаву износи!"
  32:1,"На почетку поглавља ел-Бекара разматрали смо значење кур’анских скраћеница."
  32:2,"Овај је Кур’ан, који је објављен посланику Мухаммеду, нека је мир над њим и милост Божја, несумњиво објава од Бога, узвишен и слављен нека је Он, Господара свих светова."
  32:3,"Ипак, неверници говоре лажи: “Мухаммед измишља Кур’ан, а не доноси га од Бога!” Напротив, часни Кур’ан је објава у коју нема сумње, а која ти, Посланиче, долази од Племенитог Бога, да би опоменуо народ који пре тебе, није имао опомињача никаквог, не би ли се запутили Правом стазом, и поступали у складу с Објавом."
  32:4,"Бог је створио небеса и Земљу и оно што је између њих у шест временских раздобља, и није због немоћи одмарао седми дан. Бог је у могућности да створи шта жели, и то у трену. Након што је створио небеса и Земљу, Свезнајући Бог узвисио се изнад Престоља онако како приличи Његовој величини. Осим Бога, људи немају никаквог заштитника да се брине о њима и удовољава њиховим потребама, нити имају каквог заговарача чије би се заговарање примило да буду поштеђени казне. Па зашто не размислите о Божјим доказима и не опоменете се саветима, и само Њега не обожавате?"
  32:5,"Од небеса до Земље Свезнајући Бог свему даје распоред, само Он управља свиме, а затим се то распоређивање Богу враћа у току једног дана што износи, према нашем рачунању времена, хиљаду година."
  32:6,"Ето то је Бог, Онај Који ствара и управља свемиром, Он познаје оно што је скривено од погледа и зна све што људске груди крију и оно што је видљиво. Бог је силан у Својој власти, нико Га не може потчинити, Он кажњава и оставља на цедилу Своје непријатеље; милостив је, уз то, према Својим добрим слугама."
  32:7,"Имајте на уму да је Бог Узвишени све савршено ствара и лепим чини Своја створења, и да је Адама, праоца човечанства, без преседана од глине створио."
  32:8,"И знајте да потомство Адамово ствара од семена, од течности која је ништавна."
  32:9,"Затим човеку даје савршен лик и снагу па у њега удахне душу посредством анђела који је за то задужен. Бог вам, о људи, даје чуло слуха, помоћу којег чујете; чуло вида, помоћу којег видите; срце, помоћу којег схватате. Па ипак, захвалност је ваша на овим благодатима тако ретка, и међу вама је мало оних који ове благодати користе у послушност Богу."
  32:10,"Незнанобошци, порицатељи живота после смрти, рећи ће: “Зар ћемо, кад се са земљом сјединимо и прах постанемо, заиста бити створени изнова? То је незамисливо!” Тако говоре, а заправо не верују у могућност проживљења после смрти."
  32:11,"Посланиче Ислама, обрати се онима који не верују: “Вас ће усмртити Анђео смрти, који вам је за то од Бога одређен, управо онда кад наступи ваш смртни час! Затим ћете се вратити Узвишеном Богу на Дан коначног полагања рачуна, па ће вас позвати на одговорност за дела која сте чинили; добре ће наградити, а зле казнити.”"
  32:12,"А кад би само могао видети порицатеље како ће погнути главе пред Свемогућим Богом, надасве понижени, осрамоћени и насмрт престрављени. Рећи ће: “Господару наш, видели смо да смо зло чинили и чули смо истину у коју су нас позивали веровесници Твоји, знамо да смо грешили! Ево, кајемо се Теби, па нас врати на пролазни свет да бисмо чинили добра дела. Сад схватамо да смо били неверници, да смо одбијали Твоју веру Ислам, порицали посланике и негирали оживљење.” Кад би могао видети тај призор на Судњем дану, видео би, збиља, страшну и огромну невољу која је невернике сколила."
  32:13,"Да хоће, Узвишени Бог може да упути невернике да поверују у истину и прихвате Ислам, али је истинита Божја реч и мора се остварити – да ће напунити Пакао грешницима џиннима и људима, зато што су дали предност неистини над истином."
  32:14,"Кад буду улазили у Пакао, неверници ће бити укорени: “Кушајте казну у Паклу због тога што сте заборављали на суочење с полагањем рачуна и казну, и зато што сте удовољавали својим прохтевима на пролазном свету! Бог ће вас оставити у ватри сад, неће вас из ње никад извести, нити ће вам патњу ублажити, па трпите, због греха, патњу у којој ћете вечно остати!”"
  32:15,"У кур’анске одломке, које је Бог објавио Посланику Ислама, верују и следе их само они који кад се њима опомену, челима на тло падну, понизно и са страхопоштовањем, и који хвалом величају Узвишеног Бога, и који се никад не охоле када је у питању богослужење."
  32:16,"Бокови тих добрих људи лишавају се постеља, устају из страха од Узвишеног Бога па обављају ноћну молитву и чине друга добра дела из страха од казне и надајући се награди. Они такође удељују део свог иметка који им Бог Узвишени, даје."
  32:17,"И нико не може знати нити може чак претпоставити каква опскрба у Рају и скривене радости и уживања чекају вернике као награда за оно што су чинили у животу на Земљи. То је награда коју нико не зна осим Узвишеног Бога."
  32:18,"Зар да буде исто за богобојазног верника, који чини добро и сустеже се од зла, и грешника? Они ће бити третирани на сасвим различит начин."
  32:19,"Што се тиче оних који су веровали и чинили добра дела, они ће бити уведени у рајске вртове уточишта и уживања, где ће бити лепо дочекани због добрих дела која су чинили на пролазном свету, а која је Бог Узвишени, од њих примио."
  32:20,"А они пак који су били непослушни Богу чинећи неверство и грехе, њихово ће уточиште ватра бити, у њој ће заувек остати. Кад год покушају из ње да изађу, Свемогући Бог вратиће их у њу и биће жестоко укорени: “Кушајте патњу паклену коју сте порицали у пролазном животу, а на коју су вас упозоравали посланици!”"
  32:21,"Знајте да ће Свезнајући Бог дати да неверници, пре најтеже казне у Паклу, кушају блажу казну на овом свету, не би ли се повратили и покајали Силном Богу и били Му послушни."
  32:22,"Нико није већи силник од оног човека који је опоменут Божјим знамењима и речима, објављеним веровеснику, нека је мир над њим и милост Божја, па им окрене леђа не верујући у њих и не поступајући складно њима. Бог ће се, неминовно, жестоко осветити Својим непријатељима, који су окретали леђа Његовим знамењима."
  32:23,"Као што је Бог објавио Мојсију, мир над њим, Тору, исто тако је теби, Посланиче, објавио славни Кур’ан, па немој нимало сумњати да ћеш се срести с Мојсијем, мир над њим, на Мираџу (Ноћном путовању)! Драги Бог учинио је Тору упутом и јасном водиљом синовима Исраиљевим; он их подстиче на слеђење Правог пута и указује им на свако добро."
  32:24,"Племенити Бог одредио је међу синовима Израиљевим предводнике у истини и добру за којима су се људи поводили, и који су их потицали на слеђење истине – зато што су били стрпљиви у извршавању верских прописа и сустезању од греха, и зато што су трпели неугодности због позивања у веру, и због тога што су непоколебљиво, чврсто веровали у Божје речи и доказе објављене свом посланику."
  32:25,"Твој ће Господар, Посланиче, праведно пресудити на Дану страшног и коначног полагања рачуна између верника и оних који нису веровали у питањима вере а у погледу којих су се разилазили; наградиће вернике, а казниће незнанобошце."
  32:26,"Зар мекански неверници нису упућени у то колико је Свемогући Бог пре њих народа уништио, а они, Курејшије, ето путују поред њихових порушених и опустошених станишта, у којима виде њихове трагове и слушају казивања о њима? У њиховом уништењу и траговима њихове некадашње егзистенције непобитни су докази истинитости веровесништва, истинитости Објаве коју су донели и одвратност поступака оних који нису веровали. Па зар неверници не чују и не виде, па да прихвате доказе које је Бог Узвишени објавио посланицима племенитим?!"
  32:27,"Зар незнанобошци, порицатељи проживљења, не примећују како Бог Узвишени, доводи воду у оголелу земљу, у суве пределе, па помоћу ње изводи усеве и плодове зелене – храну њима и стоци њиховој, камилама, кравама и овцама? Зар неће, заиста, да размисле о моћи и величини Оног Који то чини? Када би размислили о томе, закључили би да је Бог у могућности да мртве оживи."
  32:28,"Незнанобошци пожурују Дан проживљења, негирајући га и сасвим искључујући могућност да се догоди, па говоре: “Кад ће, о муслимани, већ једном Дан коначног суда, у којем ће Бог, по вашим тврдњама, пресудити између вас и нас неверника, па ће нас у Ватру бацити, а вас у Рај увести?”"
  32:29,"Реци неверницима, Божји Посланиче: “На Дан коначног суда међу људима неће вам бити од користи што ћете тад веровати у Бога, узвишен и слављен нека је Он, и Његовог Посланика, нека је мир над њим и милост Божја, јер се тад кајање неће прихватати. Ето, неће вам се дати нимало времена нити ћете имати прилику да се вратите на пролазни свет, па да будете верници покајници који чине добра дела.”"
  32:30,"И зато се Веровесниче окрени од њих, немој да те они заокупљају, теби неће наудити њихово неверство, и причекај па ћеш видети каквих ће они мука допасти, јер и они такође ишчекују шта ће вас задесити!"
  33:1,"О Божји Посланиче, увек се бој Узвишеног Бога чинећи дела која Он воли, а сустежући се од свега што Он не воли! И немој се покоравати неверницима и дволичњацима занемарујући било који верски пропис или попуштајући у односу према непријатељима вере! Бог Узвишени, све зна, ниједна Му тајна није скривена; Он је мудар у стварању, прописивању и одређивању."
  33:2,"И следи Објаву коју ти Свезнајући Бог објављује – заиста је Бог добро обавештен о оном што ви чините и Он ће сваког позвати на одговорност за дела; добре ће наградити, а зле ће казнити."
  33:3,"И поуздај се у Бога, Господара светова, Њему препусти све своје послове и потребе! Посланиче милости, Бог ти је довољан као заштитник и чувар."
  33:4,"Свевишњи Бог није дао ниједном човеку два срца у прсима, нити је жене ваше које напуштате мајкама вашим учинио. Такође, Бог Узвишени, није учинио да усвојена деца буду као биолошки синови. Дакле, услед посиновљења, предисламског обичаја који је ислам забранио; нити жена постаје мајка напуштањем, нити је посинак син како га ви третирате, него је то само ваша празна прича у којој нема истине, Мудри Бог истину говори да би људи према њој поступали. Он је Онај Који указује на пут истине."
  33:5,"Децу приписујте њиховим очевима и немојте дозволити да се родослов помеша, то је код Бога исправније и тако је правичније. Ако пак не знате ко су очеви одређене деце, или оних који су ропства ослобођени, онда их називајте браћом, јер су вам браћа у вери! И нећете бити грешни ако ненамерно погрешите, па некога неком припишете, Бог ће вам у грех уписати само ако нешто намерно изговорите. Бог прелази преко грешке оног који ненамерно погреши, и самилостан је према покајницима који не устрајавају у грешењу."
  33:6,"Посланик племенити пречи је и ближи верницима од њих самих у погледу вере и овоземаљских добара, па макар њихове душе неком другом тежиле, а жене његове мајке су правовернима. Бог Узвишени, забранио је да ико после Посланикове, нека је мир над њим и милост Божја, смрти ступи у брак с било којом његовом женом. И знајте да су сродници муслимани једни другима пречи у погледу наслеђивања него што су то верници и исељеници из Мекке. Наиме, у прво време Ислама људи су једни друге наслеђивали по линији исте вере, али је тај пропис касније дерогиран, па је остало да се наслеђују само сродници. Али ипак, муслимани могу учинити доброчинство приликом састављања опоруке и онима који им нису наследници, па могу опоручити да им се од њиховог иметка удели милостиња. Бог је одредио споменути пропис, он је био записан у Својој Књизи помно чуваној, па га доследно извршавајте."
  33:7,"Спомени, Божји Посланиче, кад је Свезнајући Бог узео завет од веровесника да ће само Њега обожавати, и да Му никог равним неће сматрати, и да ће достављати објаву ништа не тајећи, верно и доследно! Тако је Бог Узвишени, узео посебан, потврђен завет за достављање посланице од тебе, Веровесниче, и од Ноје, и од Аврама, и од Мојсија, и од Исуса, сина Маријиног."
  33:8,"Узвишени Бог узео је завет од свих веровесника како би били питани на Судњем дану да ли су им се њихови народи одазвали, па ће оне који су поверовали увести у Рај, а оне који су били неверници казнити пакленом ватром."
  33:9,"Правоверни, који верујете у Бога и поступате у складу с оним што је објавио, сетите се Божје благодати према вама кад су вас савезничке војске походиле у Бици на Хендеку, окупивши арапске незнанобошце, мединске јевреје и дволичњаке! Они су вас са свих страна опколили, али је Свемогући Бог на њихов логор послао силни ветар, помоћу којег је помагао Посланику. К томе, Племенити Бог послао је анђеле које ви, верници, нисте видели, па су се незнанобошци дали у бег и вратили су се понижени и поражени. Бог добро види оно што чините, није Му непознато ваше понашање, Он ће вам дати оно што заслужите."
  33:10,"Сетите се кад су вам савезничке војске дошле с доње стране долине, с истока, и с горње стране долине, са запада, па сте били збуњени и изненађени, укочених погледа, а срца су вам, због тешког призора и непојмљивог страха, до грла стигла! Тад су мислима сумње овладале, па сте час помишљали да помоћ неће доћи, а час да ћете бити помогнути."
  33:11,"У тим тешким тренуцима верници су били на огромну кушњу стављени, а редови су муслимански очишћени: сазнало се и очито показало ко је искрен а ко дволичан. Муслимани су били силно узнемирени и на смрт престрављени."
  33:12,"Тог дана су говорили дволичњаци и они у чијем је срцу сумња била: “Бог и Посланик Његов су нас само обмањивали кад су нам рекли да ћемо победити и да ће понос и власт нама припасти!”"
  33:13,"Сети се кад су неки дволичњаци, обраћајући се становницима Медине казали: “О становници Медине, зар ћете водити битку која је унапред изгубљена? Треба да се вратите својим кућима, унутар Медине, а не да боравите код брда Сел’, поред канала!” Па су неки од њих тражили од Посланика, нека је мир над њим и милост Божја, допуштење да се врате кући истичући како њихове куће нису заштићене. А лагали су јер њихове куће нису биле незаштићене већ су они, дволичњаци, хтели да избегну борбу и да побегну."
  33:14,"А да су непријатељске војске продрле у Медину с разних страна и да је затим затражено од њих да заневерују у Бога Јединог, и да се одметну од Ислама, сигурно би неверство прихватили, осим мало њих, и не би се око тога много двоумили."
  33:15,"А пре тога су се дволичњаци Узвишеном Богу обавезали да неће узмицати и бежати с бојног поља у Бици на Ухуду – прекршили су дато обећање и изневерили га. Говорили су да ће се жестоко борити само ако до боја дође, и да бежати неће, али су обећање прекршили. Нека сигурно знају да ће их Свезнајући Бог позвати на одговорност за обећање које су дали, јер ће се за обећање Богу дато одговарати."
  33:16,"Реци, Веровесниче, дволичњацима: “Ако бежите од смрти или погибије, бежање вам неће користити, јер бежањем не продужујете своје живот, не одлажете смрт! Ако избегнете борбу, знајте да на овом свету опет нећете вечно остати; живећете веома кратко.”"
  33:17,"Божји Посланиче, упитај лицемере: “Ко је тај што ће вас од Бога заштитити и од Његове казне сачувати ако би Он хтео да вас казни или награду да вам да? Искључиво Бог Узвишени, даје и ускраћује, само Он одређује добро и зло.” Поред Бога, лицемери неће никаквог заштитника нити помагача пронаћи,и нико их од Божје казне не може одбранити."
  33:18,"Узвишени Бог савршено зна оне који обесхрабрују друге и одвраћају их од борбе на Божјем путу с Послаником ислама; оне који су својим пријатељима говорили: “К нама приђите ви, будите с нама, а оставите Посланика и његове другове, немојте се борити у њиховим редовима! Будете ли се пак борили – бојимо се да ћете погинути.” Говорили су овако својим пријатељима обесхрабрујући их, а у бој су врло ретко ишли. Тако су поступали да би се срамоте сачували, а не да би помогли Бога и Посланика Његовог."
  33:19,"Дволичњаци су били шкрти према Божјем Посланику и његовим следбеницима, па нису удељивали иметак, нису залагали своје животе, нису им поклањали љубав, нису исказивали пријатељство. Кад дође до борбе и завлада страх од смрти, видиш дволичњаке како колутају очима због избезумљености и узнемирености, па личе човеку обезнањеном услед тежине смртних мука. Пошто борба престане и страх мине, они вас вређају својим, као нож, оштрим језицима. Ето тако је, а у срца дволичњака никад није ушло веровање, па ће Бог Узвишени, уништити њихова дела, неће им за њих дати никакву награду. Свемогућем је Богу лако казнити дволичњаке и осветити им се."
  33:20,"Дволичњаци мисле да савезничке војске, које је Бог Узвишени, понизио и поразио, још нису напустиле околицу Медине. А кад би се савезници поново појавили надомак Медине ради борбе против верника, дволичњаци би пожелели да не присуствују тој борби него да су негде далеко међу бедуинима како би се распитивали о исходу борбе. Да дволичњаци суделују с вама, о правоверни, у борби на Божјем путу, мало би се борили. Због тога на њих не обраћајте пажњу и не жалостите се због њих."
  33:21,"О верници, ви у Божјем Посланику, мир над њим, имате прекрасан узор да следите његову праксу, речи и дела! Он је био у Бици на Хендеку, лично се борио, па како се можете сустезати од борбе! Божјег Посланика, мир над њим, следи и за њиме се поводи само онај ко се нада награди на Дану судњем, па се за тај Дан припрема чинећи добра дела и много Бога спомињући. Онај ко то не чини, тај не следи Посланика."
  33:22,"А кад су верници угледали непријатељске војске око Медине, знали су да се приближило остварење Божјег обећања да ће им дати победу, па су рекли: “Ово је искушење и чишћење наших редова! Ми ћемо победити! Ово су нам обећали Бог и Његов Посланик! Свевишњи Бог и Његов Посланик истину су говорили!” То што су видели непријатељску војску само је повећало уверење код верника у истинитост Божјег обећања, преданост, повиновање и задовољство Његовом одредбом."
  33:23,"Међу верницима има људи који су искрени у односу на завет дат Богу, па су Му послушни и одани, боре се на Његовом путу, храбро и постојано, па стрпљиво подносе потешкоће и неимаштину. Међу њима има оних који су већ погинули на Божјем путу, док други очекују једно од два добра: победу или мучеништво, па за разлику од лицемера, нису ништа променили нити су обећање прекршили."
  33:24,"Да би Бог наградио искрене због искрености њихове у речима и делима, и да би, ако жели, пре опроста, казнио дволичњаке, вероломне лажове, како би умрли као неверници и тиме вечно остали у Паклу. Или да им, упућујући их на покајање, опрости. Бог, заиста, опрашта онима који много греше, ако се покају, и Он је самилостан према онима који се Њему врате признајући своје грехе."
  33:25,"Бог је одбио невернике, племена Гатафан и Курејш, од Медине, па су се вратили носећи са собом понижење, пораз и пропаст, нису никакво добро постигли: нису победили, нису остварили свој наум. Осим тога, Племенити Бог поштедео је вернике борбе, помоћу оног силног ветра и анђела које је послао с неба. Бог све може учинити, Он понижава Своје непријатеље и оставља их на цедилу; силан је у Својој власти и нико Му није раван."
  33:26,"Свезнајући Бог извео је јеврејско племе Курејза из њихових утврда јер су помагали непријатељској војсци против верника са којима су имали споразум, и у њиховим срцима је огроман страх улио, па су поражени и сасвим понижени: неки су погинули, а неки заробљени."
  33:27,"Потом вам је Бог Узвишени, о муслимани, дао да наследите њихове домове, палмовике и богатство: оружје и јахалице, па вам је дао да ступите на њихову територију на којој, због заштићености, пре нисте били. Бог све може учинити и ништа Му не може умаћи."
  33:28,"Божји Посланиче, реци својим супругама, које су од тебе тражиле да на њих трошиш више него што си до тада трошио, а ти то немаш: “Ако овај свет и украсе његове желите, примите од мене отпремнину, даћу вам онолико колико могу и лепо ћу вас отпустити, нећу вас повредити нити ћу вам какву штету нанети.”"
  33:29,"“А ако је ваш циљ покоравање Богу и Његовом Посланику и стицање награде на Будућем свету, онда се стрпите и будите задовољне оним што вам је милостиви Бог дао. Узвишени Бог је доброчинитељкама међу вама припремио незамисливо велику награду у Рају.”"
  33:30,"О жене Посланикове, ако би се догодило да нека од вас учини очити грех, Бог би јој дао двоструку казну у односу на друге жене, утолико јер је Бог вас почастио и одабрао над осталим женама и дао вам да будете супруге најбољег човека, Посланика, нека је мир над њим и милост Божја! Бог Узвишени је у могућности да вас жестоко казни, то је Њему лако."
  33:31,"Племенити Бог ће, у односу на друге жене, дати двоструку награду оној Посланиковој жени која је одана Свезнајућем Богу и која доследно следи Божјег Посланика – њој је Бог Узвишени припремио најплеменитију опскрбу – Рај."
  33:32,"О жене Веровесникове, ви сте на вишем положају и вредније сте од других жена! Заправо, ваш степен ниједна жена не може достићи уколико будете извршавале заповести и сустезала се од греха. Стога не разговарајте са страним мушкарцима заводљивим гласом који ће пробудити пожуду и навести на грех оне чија су срца болесна. Кад говорите, говорите пристојне речи у којима се огледа озбиљност, и то онолико колико је потребно."
  33:33,"У кућама својим боравите, у њима сте заштићене и ближе сте чедности; напоље излазите само онда кад то налаже прека потреба. А немојте, као у давно доба пре Ислама, своје дражи и лепоту показивати, бестидно. И обављајте молитву, темељито, пажљиво и одано, онако како је прописана. И обавезну милостињу на ваш иметак удељујте. Богу се и Његовом Посланику покоравајте! Бог вам је ово прописао управо зато да вас, о породицо Веровесникова, сачува и заштити од прљавштине греха и порока. Бог жели да вас темељито очистити од свега што вам не приличи."
  33:34,"И памтите, о жене Посланикове, одломке из Кур'ана и Посланикова казивања која се казују у Веровесниковим кућама. Бог је добар према вама јер вас је одабрао да будете Посланикове жене, мајке свих правоверних."
  33:35,"Муслиманима и муслиманкама који се повинују шеријату (исламском верозакону), и верницима и верницама у Бога, Његовог Посланика и Последњи дан, и мушкарцима и женама који су послушни Богу и Веровеснику, мир над њим, и мушкарцима и женама који су искрени у веровању и речима, и мушкарцима и женама који су стрпљиви, и мушкарцима и женама који су скрушени и боје се Божје срџбе и казне, и мушкарцима и женама који издвајају милостињу и добровољну милостињу, и мушкарцима и женама који посте обавезни и добровољни пост, и мушкарцима и женама који су поштени и не чине оно што је забрањено, и не показују своја стидна места пред онима који их не смеју видети и не гледају у оно у шта се не сме гледати, и мушкарцима и женама који много, јавно и тајно, спомињу Узвишеног Бога, срцем и језиком – свима њима Узвишени је Бог припремио на Будућем свету, заиста, опрост и највећу награду а то је Рај."
  33:36,"Кад Свезнајући Бог и Посланик, нека је мир над њим и милост Божја, донесу неки пропис, није дозвољено ни вернику ни верници да се противе истом том пропису и да изаберу нешто друго, већ се морају повиновати и тиме бити задовољни. Знајте да се препустио очитој странпутици и да поуздано греши онај ко се противи Богу, узвишен и слављен нека је Он, и Његовом Посланику!"
  33:37,"И кад ти, Божји Посланиче, рече Зејду б. Харису, нека је Бог њим задовољан, кога је Бог благодаровао Исламом, а кога си и ти почастио па га ослободио ропства и посинио га: “Зејде, задржи своју жену, Зејнебу немој се од ње раставити и бој се Бога извршавајући верске наредбе, а сустежући се од верских забрана!” У души својој крио си да те Свезнајући Бог обавестио да ће се Зејд раставити од Зејнебе и да ћеш се ти њоме оженити; ти си скривао да ће Бог то обелоданити. Људи си се плашио, а прече ти је да се Силног Бога бојиш. И након што је Зејд, нека је Бог њим задовољан, живео са Зејнебом одређено време и од ње се развео па је истекао причек после раставе, Узвишени Бог је Посланика оженио Зејнебом б. Џахш, нека је Бог њом задовољан, како би се обезвредио до тад важећи обичај да се не ступа у брак са женом посинка након што се он од ње растави и њен причек истекне, и да објасни да верници који тако поступе нису грешни. Божја заповест се неизоставно мора извршити."
  33:38,"Божјем Посланику, нека је мир над њим и милост Божја, није грех да ступи у брак са женом посинка након што се он од ње растави, то је Посланику Бог дозволио, као што је дозволио и посланицима пре њега. Бог је дакле то дозволио, па Посланик у погледу тога нема избора. Божја одредба се не може поништити."
  33:39,"Велику ће награду Свемогући Бог дати веровесницима, који достављају Божје посланице људима, позивају у Ислам, саветодавно се односећи спрам народа и боје се искључиво Узвишеног Бога. А довољно је то што ће се за све речи и дела пред Богом рачун полагати. Онај ко буде добро чинио биће добрим награђен, а онај ко зло буде чинио биће кажњен."
  33:40,"Веровесник, нека је мир над њим и милост Божја, није родитељ Зејдов, па да му буде забрањено ступити у брак с његовом бившом женом, али јесте Божји Посланик и последњи веровесник. Свевишњи Бог добро зна шта радите ви, ниједна Му тајна није скривена."
  33:41,"О ви који искрено верујете у Бога и у исламски верозакон који вам је објавио, требате Бога даноноћно да спомињете, језиком, срцем и телом."
  33:42,"Славите Бога и сведочите да је Он једини Бог, и то ујутру, почетком дана, па навече, крајем дана, јер су то одабрана времена."
  33:43,"Узвишени Бог вам указује Своју милост и благосиља вас, а анђели вас благосиљају и моле се Богу за вас да би вас Он извео из тмина неверства ка светлости веровања. Узвишени Бог је самилостан према верницима, па их неће казнити уколико буду извршавали оно чиме су вером обавезани, и сустезали се од оног што им је вером забрањено."
  33:44,"Поздрав верника у Рају, на Дан кад сретну Свезнајућег Аллаха, биће селам тј. мир вама. Селам означава сигурност и спас од сваког зла. Верницима је Племенити Бог у Рају припремио племениту награду зато што су Му били послушни и сустезали се од чињења греха."
  33:45,"Божји Посланиче, тебе је Свезнајући Бог послао као сведока против људи да посведочи да си им доставио Посланицу од Бога, и као радовесника верницима да ће им Господар дати Рај, и као опомињача неверницима да им следи тешка патња."
  33:46,"Бог те је, Посланиче милости, послао као оног који ће позивати у то да се само Аллах сматра јединим Богом, и да се људи покоравају Његовим заповестима. Ти си као блистава водиља за све оне који желе поћи Правим путем."
  33:47,"Божји Посланиче, обрадуј вернике, који практикују веру, да ће им Бог Узвишени дати победу на овом свету и спас на Будућем свету и да ће ући у Рај."
  33:48,"И немој Божји Посланиче невернике и дволичњаке слушати у њиховом захтеву да се одвраћа од Божјег пута, окрени се од њих! Можда ће то допринети да поверују и прихвате оно што си донео. На Узвишеног Бога у свему се ослони, Њему све Своје потребе повери, Бог ће те сачувати од оног од чега страхујеш, помоћи ће ти против непријатеља. На Господара се људи ослањају у световним и верским питањима, јер Он им је довољан."
  33:49,"О ви који верујете у Бога и поступате у складу са исламским прописима, кад се верницама венчате па их затим пустите пре него што ступите с њима у сполни однос, оне у том случају нису дужне чекати одређено време, без обзира на то рачунао се тај период по месечним прањима или месецима како би се установило јесу ли трудне или не, већ их дарујте, сходно својим могућностима, чиме ћете их утешити и своју несмотреност и подбацивање делимично исправити; од њих се раставите не износећи њихове евентуалне недостатке и не вређајући их."
  33:50,"О Божији Посланиче, Мудри Бог дозволио ти је да ступиш у брак са женама којима си дао венчане дарове њихове, и дозволио ти је оне жене које ти Бог, из Своје доброте, додели као робиње из ратног плена, и дозволио ти је да склопиш брак с ћеркама својих стричева, и с ћеркама тетака својих по оцу, и с ћеркама свог ујака, и с ћеркама својих тетака по мајци које су се с тобом иселиле из Меке у Медину, и дозволио ти је Бог, Веровесниче, да, без давања венчаног дара, ступиш у брак са женом верницом која ти се дарује, ако будеш хтео да се њоме ожениш – а ово последње само за тебе важи, а не и за остале вернике, тј. само се ти можеш оженити женом која ти се сама поклони. Бог Узвишени добро зна шта је прописао верницима у вези с њиховим женама и робињама – да не могу имати више од четири жене, а да могу имати робиња онолико колико хоће. Бог је искључиво теби, Веровесниче, дао одређене олакшице, да не би осетио нелагоду у погледу склапања брака са споменутим категоријама. А Бог много прашта Својим робовима, самилостан је и изузетно добар према искреним покајницима."
  33:51,"Коју год од својих супруга хоћеш можеш да занемариш у погледу њеног права да ноћиш код ње, коју год хоћеш можеш да примиш, а можеш ону коју си удаљио затражити да ноћиш с њоме – ниједно од тога неће ти бити уписано у грех. То што ти имаш право на избор у овом, само ће повећати њихову радост, а неће се жалостити, па ће све бити задовољне оним што им ти дајеш. Оне знају да нећеш изоставити своју обавезу и ускратити њихово право. Свезнајући Бог савршено добро зна да постоје људи који не воле своје жене равномерно. Узвишени Бог зна шта се налази у срцима вашим, благ је, па не излаже грешнике казни све док им не пружи прилику да се покају и не пожурује с казном, не би ли се људи покајали."
  33:52,"Посланиче Ислама, није ти дозвољено да се жениш преко жена које имаш, нити имаш право уместо својих жена које спадају у неке претходно споменуте категорије, узети другу жену, а од своје се раставити, па макар те ова задивила својом лепотом. А кад су у питању робиње, можеш их имати колико хоћеш. Имајте на уму да Бог над свиме бди. Овај пропис указује на вредност мајки правоверних: Посланику је забрањено да се од њих растави, као што је забрањено и то да поред њих ожени жену."
  33:53,"О ви који верујете у Бога и следите исламски верозакон, немојте залазити у Посланикове одаје, осим ако вам се допусти да бисте јели, али не да бисте спремање јела чекали! Стога, кад вам Божји Посланик, нека је мир над њим и милост Божја, дозволи, уђите у његову кућу, једите и разиђите се не слушајући Послаников, нека је мир над њим и милост Божја, разговор са својом чељади. Будете ли чекали спремање јела и слушали шта Веровесник, нека је мир над њим и милост Божја, говори са својом чељади, знајте да сте га узнемирили и довели у непријатан положај, а он, човек беспрекорног морала, пред вама се стиди, па вам неће, иако то има право, рећи да изађете из његове куће, док се Бог не стиди заповедити слеђење истине. Ето, Бог вам то наређује, да не бисте узнемирили Божјег Посланика. Верници, кад од Посланикових, нека је мир над њим и милост Божја, жена затражите нешто, иза застора затражите, далеко од сваке сумње и чувајући част. У томе за вас и за њих има више крепости, то је чистије за све вас, утолико јер се у људима и женама налазе одређене примисли које ђаво подстиче. Тражење иза застора начин је да се сачува крепост, чистоћа и стид, а изравно тражење и гледање у жене неизоставно води у смутњу. Знајте, о правоверни, да вам је забрањено да узнемиравате Посланика, нека је мир над њим и милост Божја, тако што ћете боравити у његовој кући онолико времена колико не треба, и да вам је забрањено да се после његове смрти икад његовим женама ожените, јер су оне мајке правоверних, а човеку није дозвољено да се ожени својом мајком. Ако неко узнемири Веровесника, нека је мир над њим и милост Божја, или пак ступи у брак с његовим женама – то би код Бога био огроман грех."
  33:54,"Будете ли нека своја дела јавно чинили или их пак будете крили – па Бог Свезнајући добро зна шта кријете и шта на јаву износите, и сваком ће дати оно што је заслужио: онима који су били добри, добро ће дати, а онима што су зло чинили, казну ће дати."
  33:55,"Женама није грех да буду откривене пред својим очевима, и пред својим синовима, и пред својом браћом, и пред синовима браће своје, и пред синовима сестара својих, без обзира на то радило се о сродству по крви или о сродству по млеку. И није им грех да их вернице виде без мараме, као и они који су у њиховом поседу. О жене, бојте се Бога извршавајући заповести и сустежући се забрањеног. Бог зна шта чините!"
  33:56,"Веровесника, нека је мир над њим и милост Божја, благосиља Милостиви Аллах хвалећи га и спомињући код честитих анђела, а анђели, опет, благосиљају Веровесника, нека је мир над њим и милост Божја, молећи се Аллаху за њега. О ви који верујете у Аллаха и поступате складно верозакону који је објавио, благосиљајте Посланика и шаљите му поздраве!"
  33:57,"Оне који Бога и Његовог Посланика буду вређали, Бог ће, заиста, и на овом свету и на оном свету проклети, и припремиће им понижавајућу патњу. Оне који вређају Узвишеног Бога и Веровесника, нека је мир над њим и милост Божја, речима или делима, Бог ће удаљити од Своје милости на оба света. Он им је на Будућем свету припремио понижавајућу казну због тога што су узнемиравали Посланика. То ће им бити прикладна казна."
  33:58,"А они који вређају вернике и вернице речима и делима, премда то они нису заслужили, чине очиту потвору и грех јасни."
  33:59,"Божји Посланиче, нареди својим женама, и својим ћеркама, и женама верника да спусте своје хаљине, огртаче, како њихова стидна места не би видели мушкарци странци. Тако ће најлакше ставити до знања да су слободне жене, а не робиње, па неће бити изложене евентуалним непријатностима због увреда безумника, за разлику од робиња. А Узвишени Бог много прашта онима који се кају због греха, Он је самилостан према њима."
  33:60,"Ако се дволичњаци, који показују Ислам, а у себи сакривају неверство, и они чија су срца болесна, па следе своје страсти, и они који шире гласине по Медини, изазивајући неслогу међу верницима, не сустегну од зла, Бог ће ти, Веровесниче, наредити да их казниш и даће ти власт над њима, па ће они само кратко с тобом у Медини остати, јер ће их Он због ширења нереда из Медине уништити или истерати."
  33:61,"Дволичњаке је Свевишњи Бог удаљио од Своје милости, и они никад неће ући у Рај. Ма где се нашли, биће шчепани и побијени, јер шире неред и смутњу на Земљи."
  33:62,"Биће то према Божјем сталном, савршеном закону у погледу дволичњака који када покажу непријатељство и издајство – да се, ма где били, ухвате и убију. А Божјем закону нећеш никакве замене пронаћи, он је сталан и непромењив."
  33:63,"Питају те Веровесниче, незнанобошци и Јевреји поричући и лажући, кад ће наступити Час суђени и хоће ли уопште да наступи? Реци им: “Знање о Часу судњем поседује Бог једини, а не ја!” О Божји Посланиче, можда је Судњи дан сасвим близу!"
  33:64,"Узвишени Бог удаљио је невернике од Своје милости и припремио им је огањ разбуктали који на њих чека."
  33:65,"Они који нису веровали заувек ће у Паклу, који им је приправљен, боравити. Неће наћи заштитника који би их узео у своје окриље нити помагача који би од њих патњу отклонио."
  33:66,"На Дан кад се лица незнанобожаца буду у ватри превртала, они ће, понижени и, због немерљиво великог кајања, сасвим изгубљени, говорити: “Камо среће да смо се покоравали Богу чинећи добра дела, а сустежући се од зла, и камо среће да смо следили Посланика и слушали га у погледу оног што нам је, од свога Господара, доставио!”"
  33:67,"Незнанобошци ће тад посегнути за паучинастим доказом, па ће казати: “Господару наш, ми смо се старешинама својим и угледницима покоравали! Они су нас навели да скренемо с Праве стазе.”"
  33:68,"“Боже, Господару наш, двоструко казни наше прваке који су нас одвели у заблуду и проклетством страшним Ти их прокуни, удаљи их од Своје милости.”"
  33:69,"О ви који верујете у Бога и следите исламски верозакон, немојте узнемиравати свог Посланика, нека је мир над њим и милост Божја! Будете ли то чинили, личићете јеврејима који су узнемиривали свог посланика Мојсија, мир над њим, кад су казали да има телесне недостатке, па га је Свезнајући Бог недужним учинио у односу на оно што су о њему говорили јер Мојсије, мир над њим, код Зналца свих тајни ужива велики углед, има високи степен, његова дела и његов труд код Њега неће пропасти."
  33:70,"О ви који верујете у Бога и следите исламски верозакон, бојте се Бога извршавајући заповести и сустежући се од забрана! Зато само истину говорите, у којој нема лажи, ни греха, увек и у свим приликама!"
  33:71,"Будете ли се Свевишњег Аллаха истински бојали и будете ли говорили само истину, Он ће поправити ваша дела и опростиће вам ваше грехе. Ко се Аллаху и Посланику Његовом покори постићи ће понос и успех на Будућем свету, заслужиће Аллахову наклоност и уживање у Рају."
  33:72,"Узвишени Бог понудио је извршавање верских наредби и сустезање од верских забрана, и чување иметка и тајни – небесима, Земљи и планинама, па су се сустегнули од те обавезе из страха да га неће верно испунити и да то неће бити у стању, а човек га је понео, премда је беспомоћно створење. Човек је, заиста, неправедан и незналица је велики."
  33:73,"Човек је понео обавезу јер је Бог тако одредио, да би били кажњени лицемери и лицемерке због лицемерства, и незнанобошци и незнанобошкиње због идолопоклонства, и да би Племенити Бог спасио и казне поштедео вернике и вернице, који су извршили дату обавезу. А Бог Узвишен много прашта онима који се кају и самилостан је спрам покајника."
  34:1,"Сва хвала и захвала припадају само Богу Узвишеном власнику свега што постоји на небесима и на Земљи, Оном Који свиме управља. Свевишњем Богу припада савршена хвала и слава и на Будућем свету, на Дану судњем. Бог је мудар у Својим речима и делима, добро је упућен у све што постоји, у оно што је створио. Њему ништа није скривено."
  34:2,"Богу Узвишеном знано је све што улази у земљу, као нпр. вода и зна шта из земље излази, као нпр. растиње; зна шта се спушта с неба, као нпр. анђели, киша, опскрба; зна шта се на небо успиње: анђели, људске речи и дела, душе. Бог је самилостан спрам верника и опрашта грехе онима који се кају и моле Га за опрост."
  34:3,"Они који не верују у Бога говоре: “Час судњи неће нам доћи никада!” Кажи им, Божји Посланиче: “Хоће, тако ми Господара мог, доћи ће вам Час судњи, сигурно! А кад ће Смак света наступити, зна само Узвишени Бог, Којем не измиче ни најмањи трун на небесима ни на Земљи; не постоји ништа мање ни веће од тога а да није забележено у Књизи - помно чуваној, јасно и детаљно, јер је у њој записано све што ће се догодити до Дана судњег.”"
  34:4,"Господар је у Књизи - помно чуваној записао оно што је записао зато да би огромном наградом наградио вернике, добре људе, које чекају опрост греха, и имаће велике почасти и вечно уживање у Рајским баштама."
  34:5,"А они који су се трудили настојећи поништити Божје речи и доказе, па су рекли да се ради о враџбини, а Посланика су окарактерисали као пророка, врачара, песника – такви ће на Дан проживљења имати тешку патњу коју неће моћи да издрже."
  34:6,"Учени Посланикови другови и они који су поверовали из реда следбеника Књиге сведоче да је часни Кур’ан, објављен Веровеснику, нека је мир над њим и милост Божја, истина у коју не може бити никакве сумње, и да исти тај Кур’ан води срећи и успеху, ка путу Силног Бога, Кога нико не може надвладати, и Којем неизоставно припада сва хвала и захвала на оба света."
  34:7,"Они што не верују у Бога казују међу собом, ругајући се оном што је донео Веровесник, нека је мир над њим и милост Божја: “Хоћете ли да вас упутимо једном човеку који ће вам предсказати како ћете, након што умрете и пошто већ будете у потпуном распаду, бити изнова створени и из гробова изведени?”"
  34:8,"И говоре: “Износи ли Мухаммед лаж о Богу, па тврди да га је Бог послао? Или је он луд, не схвата шта говори!” Боже сачувај, немогуће је да Веровесник, нека је мир над њим и милост Божја, говори неистину. Незнанобошци заиста износе лажи! Оне који не верују у оживљење после смрти несумњиво ће стићи огромно страдање и патња у ватри Пакла; они су далеко с Правог пута скренули."
  34:9,"Зар не виде незнанобошци савршена Божја створења, изнад и испод себе, тј. небеса и Земљу, која запањују разум и усхићују? Кад би хтео, Бог Узвишен утерао би невернике у земљу, или би на њих сручио комаде неба, тј. послао би на њих казну с неба. У томе је непобитан и јасан доказ сваком човеку који се каје Богу, само се Њему покорава и искрено Га обожава, да Бог све може учинити. Онај Који је у могућности да то учини, Тај је у могућности да оживи мртве након што се тела потпуно распадну."
  34:10,"Племенити Бог подарио је Давиду, мир над њим, посланство, знање, и наредио је брдима и птицама да хвале и славе Бога заједно с Давидом. Осим тога, Свемогући Бог учинио је да гвожђе буде мекано у Давидовим, мир над њим, рукама, па га је обликовао како је хтео и од њега је правио оруђа која је хтео."
  34:11,"Господар светова наредио је Давиду, мир над њим, да плете велике, савршене панцире како би се помоћу њих борио против непријатеља, и да клинци, помоћу којих су повезивани делови панцира, буду одговарајуће дужине и дебљине како би се снажно повезали делови панцира и били сврсисходни. Узвишени Бог заповедио је Давиду, мир над њим, и његовој породици да чине добра дела и обавестио га је да је Он Свезнајући, да добро зна и види све што се тајно и јавно чини, и да ће људе позвати на одговорност за дела."
  34:12,"А Соломону, мир над њим, Бог је потчинио ветар, тако да је његово јутарње дување износило колико месец, а вечерње дување колико месец дана умереног хода. И дао је Бог Узвишен да Соломону бакар тече попут воде, па га је могао обрађивати како год је хтео. Уз све то, потчинио му је џинне: неки су пред њим радили покорно и послушно, по наређењу Божјем, а било је и оних који су, опет, отказали послушност Богу и веровеснику Соломону, мир над њим, па је Бог давао да осете врелину ватре Пакла."
  34:13,"Џинни су правили Соломону, мир над њим, шта год је хтео, у којем год је облику хтео: места за обављање молитве, и споменике од бакра и стакла, и велике зделе за воду као чатрње, и котлове непокретне због своје величине и тежине. Узвишени Бог је заповедио породици Давидовој, мир над њим, да буде захвална Господару светова на благодатима које им је указао. А мало је оних који су захвални Богу на оном што им је дао."
  34:14,"Пошто је Свезнајући Бог одредио да веровеснику Соломону, мир над њим, дође смртни час и да умре, умро је стојећи, ослоњен на свој штап, а џинни то нису сазнали него су радили свој посао и даље, све док се није појавио црв који је расточио штап на који је био наслоњен веровесник Соломон, мир над њим, па се након тога срушио. Тек тад џинни схватише како не би морали извршавати тешке послове за Соломона, мир над њим, и бити у муци срамној да су знали оно што је несазнатљиво. Џинни су мислили да је Соломон, мир над њим, жив и да их посматра, а био је мртав."
  34:15,"Племе Саба, које је настањивало Јемен, имало је велико знамење и показатељ Божје моћи: два врта, један с десне, а други с леве стране долине. Или је значење да су сваку њихову кућу обухватала два врта. Узвишени Бог наредио је становницима Сабе да једу опскрбу коју им даје, да Му буду на томе захвални и да благодати које су им указане користе у послушности Њему. Ето тако су живели у предивном крају с много питке воде и с чистим зраком, а тражено је од њих да обожавају свог Господара, Бога, Који опрашта грехе покајницима."
  34:16,"Међутим, становници Сабе нису били захвални Богу на благодатима и нису поверовали у посланике, па им је Свемогући Бог ускратио Своје благодати и на њих је сручио бујицу с бране, услед које је њихово пребивалиште било сасвим уништено: дрвеће и биље почупано је, а стока је настрадала. Свевишњи Бог заменио је затим њихове зелене богате вртове с два друга врта чији су плодови били горког укуса, тј. дао им је метљику без плодова и дивљи лотос незнатни."
  34:17,"Управо због тога што су окренули леђа веровању и били су незахвални, Свемогући Бог ускратио им је боље а дао горе. А Узвишени Бог кажњава само оне који су незахвални на благодатима."
  34:18,"Између пребивалишта становника Сабе у Јемену и Палестине, чија је околица благословљена, Бог је подигао спојена насеља и одредио их за то да се по њима без имало потешкоће путује: “У сигурности, ноћу и дању, по њима путујте!” Биле су им указане благодати, Бог им је давао храну и пиће, штитио их је од страха и неизвесности, од глади и жеђи."
  34:19,"Али су они постали обесни у погледу тих благодати, па су замолили Бога: “Господару наш, повећај раздаљину између настамби наших како између нас и Палестине не би било насеља, да бисмо се умарали током путовања и да би дошла до изражаја наша способност приликом преваљивања великих раздаљина!” Они су негирајући благодати и завидећи сиромашнима међу собом себи неправду учинили – Бог их је казнио тако што их је удаљио једне од других, па се о њима само причало. Оно што се догодило становницима Сабе; прво Божја благодат, а потом казна и освета због неверства и охолости, знамење је и поука за сваког ко стрпљиво подноси ударац судбине, ко стрпљиво извршава верске наредбе и сустеже се од верских забрана и одано Богу захваљује, па се захваљује на благодатима."
  34:20,"Сотона је постигао оно што је о њима мислио, да ће да успе да их заведе и одведе у заблуду, па су га следили у неверству и заблуди осим скупине верника - изгубио је наду да ће га и верници следити."
  34:21,"Но, ипак, сотона над неверницима није имао никакве власти, није их никако могао присилити на неверство, али је Свезнајући Бог одредио да сотона заводи људе приказујући им пороке лепим и улевајући им лажне наде. Бог је тако учинио да би се разлучили они који верују у Будући свет и казну и награду на њему, и они што у то сумњају. Свевишњи Бог над свиме бди, упућен је у све што створења Његова раде, па ће их позвати на одговорност и сваком дати оно што је заслужио."
  34:22,"Реци, веровесниче, меканским незнанобошцима: “Позовите оне које обожавате поред Бога, па им се обратите за своје потребе, нека вам пруже какво добро, односно нека од вас отклоне какво зло! Неће вам се одазвати јер су немоћни, не владају колико једним труном на небесима и Земљи, нити имају било каквог удела у стварању! Бог је једини Створитељ, Он је власник свега и свиме само Он управља. Приликом стварања небеса и Земље, Узвишени Бог није затражио помоћ ни од једног незнанобошца, нити од њихових лажних божанстава.”"
  34:23,"Знајте да ће заговарање за неког бити од користи тек пошто то Величанствени Бог дозволи; заговараће се само за оног чијим је делима Бог задовољан. Кад Свевишњи Бог проговори објавом и анђели чују Његове речи, ударе крилима повинујући се томе. А када страх нестане, упитају анђела Гаврила: “Шта је наш Господар рекао?” Он одговори: “Истину је рекао. Бог је узвишен у погледу Свог Бића и моћи, већи је од свега што постоји.”"
  34:24,"Упитај безбожнике, Божји Посланиче: “Ко вам даје опскрбу с неба, у облику кише помоћу које расту плодови, житарице и воће?” Ти реци: “Бог је Онај Који опскрбу даје! Па јесмо ли онда управо ми или сте ви на Путу правом и у заблуди очитој? Неко од нас је у сигурној заблуди. Без имало сумње, верници поступају исправно, а незнанобошци неисправно.”"
  34:25,"И реци им Веровесниче: “Ви нећете бити одговорни за наше грехе на Судњем дану, нити ћемо ми бити одговорни за оно што ви чините!”"
  34:26,"И реци, Посланиче, онима који не верују: “Свемогући Бог сабраће нас на Дану судњем, а затим ће нам праведно пресудити у оном у чему се нисмо слагали. Бог је Онај Који суди, Његов је суд праведан и неопозив, и ником не чини неправду и савршено је упућен у оно о чему суди.”"
  34:27,"И реци им Посланиче: “Покажите ми оне које сматрате Богу равним, па и њих, поред Бога, обожавате! Не, него ви очито грешите тврдећи да Богу може бити било ко раван. Бог је силан у Својој власти, па Га нико не може надвладати; мудар је у стварању, управљању и прописивању.”"
  34:28,"Бог те је Посланиче послао свим људима, као весника радосних вести онима који су богобојазни да ће им Господар дати велику награду, и као опомињача неверницима да ће имати непреболну патњу. Али већина људи не зна да си ти послат с истином; да они то знају, не би те прогласили лашцем."
  34:29,"Незнанобошци пожурују казну на коју се упозоравају, па говоре: “Кад ће нас већ једном стићи та казна? Известите нас о томе, ако истину говорите кад тврдите да ће Смак света неизоставно наступити.”"
  34:30,"Веровесниче, реци им: “Ваш дан одређен је, неизоставно ће доћи, а то је Дан судњи! Ви га не можете ни за час одложити, а нити га можете убрзати.”"
  34:31,"Неверници говоре: “У овај Кур’ан, за који Мухаммед тврди да му се објављује, нећемо поверовати, а нити у објаве које су му претходиле!” А да ти је, Божји Посланиче, само видети кад они који не верују буду заустављени пред Богом, Зналцем свих тајни, и кад буду једни другима упућивали приговоре и једни на друге буду одговорност пребацивали. Наиме, они што су били потчињени и немоћни говориће охолим првацима који су их одвели у заблуду: “Да нас ви нисте одвратили од истине, поверовали бисмо у Бога и следили бисмо посланике.”"
  34:32,"“Зар смо вас ми одвратили од веровања у Бога након што вам је стигла упута коју је донео Мухаммед? Не, него сте и сами били злочести и волели сте пороке, па сте се ето зато отуђили од Правог пута, добровољно”, казаће потлаченим присталицама прваци који су се охолили."
  34:33,"На то ће они који су се потчињавали рећи охолим вођама: “Не, него сте нас варали и зло нам и неистину лепим представљали, ноћу и дању смишљали сте како да нама овладате и управљате; и ево, настрадали смо. Ви сте нам заповедали да не верујемо у Силног Бога, потицали сте нас да Му друге равним сматрамо, да створења обожавамо.” Обе ће скупине, вође и поданици, прикривати кајање, тугу и очај кад испред себе угледају казну и очито страдање, јер су на Земљи неверници били. Узвишени Бог ће онима који нису веровали ставити ланце на вратове – само због тога што су мимо Свевишњег Бога обожавали лажна божанства и што су велики грешници били."
  34:34,"Свезнајући Бог ни у један град нити насеље није послао ниједног посланика да их упозори, а да они који су владали, били угледни и богати нису рекли: “Ми заиста не верујемо, о Божји посланици, у оно с чиме сте послати!”"
  34:35,"И још су говорили, поносећи се и узносећи: “Ми имамо више блага и деце од вас! Ми нисмо они које ће задесити страдање на овом нити на Будућем свету! Ваше претње да ћемо бити кажњени су сушта лаж.”"
  34:36,"Реци, Посланиче, истим тим охолим људима које је раскошан живот обмануо: “Заиста Бог Узвишен даје материјална добра и обилну опскрбу оном коме Он хоће да би видео ко ће бити захвалан, а ко незахвалан, и ускраћује то коме Он хоће да би видео хоће ли стрпљив бити или ће се жалити на судбину. Већина људи не зна да је Бог мудар, и да свако Његово одређење садржи савршену мудрост, коју само неки људи знају.”"
  34:37,"Ни благо ни деца, којима се дичи, не могу човеку осигурати Божје задовољство. Само ће честити верници који раде добра дела имати умногостручену награду код Бога. Може се догодити да иметак и деца, ако је човек искрени верник, буду узрок да се његова награда умногостручи: иметак, ако га удељује на Божјем путу; деца, ако за родитеља уче молитве. Управо такви верници биће смештени у високе рајске одаје, биће сигурни од казне, смрти, брига, тога да ће њихов ужитак једног дана престати."
  34:38,"А неверници, који су се упињали у одвраћању људи од Божјих знамења и у остварењу својих личних циљева, прави су страдалници на овом свету, а на Будућем свету имаће страшну патњу."
  34:39,"Божји Посланиче, обрати им се: “Племенити Бог даје обилну опскрбу оном коме хоће, а дотле је ускраћује коме хоће.” И знајте да ће вам Племенити Бог надокнадити шта год ви уделите на овом свету – дајући вам још више иметка, али и на Будућем свету – дајући вам заносну награду у Рају. То је тако, јер Бог најбоље опскрбљује. Нека се онај ко жели опскрбу преда Свевишњем Богу и од Њега је тражи."
  34:40,"Спомени, Божји Посланиче, Судњи дан, у којем ће Свемогући Бог окупити све људе, а затим ће се обратити анђелима, притом корећи невернике: “Зар су ови вас обожавали, а не Мене?”"
  34:41,"Анђели ће одговорити: “Слављен нека си, Боже, Господару наш, и високо изнад тога да Теби неко буде сличан! Само си Ти наш Бог и наш заштитник, ми с незнанобошцима нисмо ништа имали! Они су обожавали духове тј. ђаволе, који су им се представљали као анђели. Већина њих верује у ђаволе.”"
  34:42,"Зато на Дану коначног полагања рачуна божанства која су обожавали неће моћи нимало користити онима који су их обожавали, нити ће их моћи каквог зла сачувати. Узвишени Бог рећи ће неверницима, који су себи учинили неправду чинећи неверство и грехе: “Кушајте болну патњу у ватри коју сте порицали у пролазном животу!”"
  34:43,"Кад се меканским незнанобошцима, који су порицали јасне речо објављене Мухаммеду, казују исте те речи, они кажу: “Мухаммед је само човек који хоће да вас одврати од обожавања божанстава ваших предака!” И говоре: “Овај Кур’ан, који си донео, Мухаммеде, пука је измишљотина и лаж очита на Бога!” И говоре: “Кур’ан је само очигледна магија помоћу које се растављају супружници, деца и родитељи.”"
  34:44,"Свезнајући Бог није меканским неверницима дао, пре славног Кур’ана, никаквих књига које би изучавали и дошли до закључка да је лаж оно што им је Веровесник, нека је мир над њим и милост Божја, донео. Нити им је Узвишени Бог пре Веровесника, нека је мир над њим и милост Божја, послао неког ко ће их опоменути на страшну казну на Будућем свету."
  34:45,"Народи пре меканских незнанобожаца, као нпр. Ад, Семуд и Лотов народ, порицали су Божје речи и у лаж утеривали Његове посланике. А мекански незнанобошци нису достигли ни десети део снаге, богатства, силе, благодати, телесне снаге, нити била чега другог што је Узвишени Бог дао пријашњим несретним, уништеним народима који су своје посланике порицали. Па погледај и размисли о томе какво је било Божје неодобравање њихових рђавих поступака, и како их је жестоко казнио!"
  34:46,"Реци, Божји Посланиче, меканским неверницима: “Само вас једно саветујем: устајте, одазивајући се Божјем гласнику, пред Богом по двоје или као појединци, па потом промислите о мом понашању, одговорности, искрености, да се уверите у то да нисам луд.” Божји Посланик, нека је мир над њим и милост Божја, послат је као опомињач о страшној казни која ће задесити невернике уколико не прихвате Ислам."
  34:47,"Божји Посланиче, обрати се онима који не верују: “Ако какву награду од вас затражим, задржите је за себе, моја је награда за достављање Божје посланице само код Бога. Бог је свему сведок, па је сведок да сам вам доставио Објаву. Он је сведок и вашим делима, па ће вам дати оно што сте заслужили.”"
  34:48,"Веровесниче, реци: “Заиста мој Господар неистину истином напада, па неистину уништава и потире. Он је Зналац свих тајни, па Му ништа није скривено, ни на небесима ни на Земљи. Њему је познато све што људи раде.”"
  34:49,"Посланиче, реци порицатељима: “Стигла је истина, тј. Ислам, а лаж није овладала, ишчезла је неповратно!”"
  34:50,"Посланиче, реци порицатељима: “Ако застраним, застранио сам на своју штету, вас због тога никакво зло неће стићи; ако сам се упутио и пошао Правим путем– то је због часног Кур’ана, који ми Бог објављује. Мој Господар савршено чује све речи, Он је блиски, и чује ово што говорим.”"
  34:51,"А да ти је, Посланиче, само видети кад невернике обузме велики страх, јер ће угледати казну – видео би страшан призор. Они који не верују неће моћи умаћи казни, спаса им ниоткуд неће бити, и са лакоћом ће изблиза бити шчепани и у Пакао бачени."
  34:52,"И рећи ће незнанобошци када угледају Пакао, где ће скончати: “Сада исправно верујемо!” А зар ће им бити од користи што ће тад поверовати када се веровање не прима, и када су пропустили исправно веровање у животу на Земљи? Пролазни свет је кућа која је предвиђена за чињење дела, а Будући свет је кућа која је предвиђена за обрачунавање; уживање или патњу, а не за дела."
  34:53,"А како би и могли поверовати и како би то од њих и било примљено, кад су били неверници на Земљи. Они су говорили оно што им није било познато, што је од истине далеко било, немајући притом никакав доказ за своје тврдње и погрешно промишљање, па су за Божјег Посланика, мир над њим, казали да је чаробњак, врач и песник."
  34:54,"Између неверника и поновног веровања у Бога, покајања, тражења опроста и повратка на Земљи биће постављена препрека и незнанобошци то неће моћи остварити, као што је и раније Свемогући Бог учинио с ранијим, њима сличним, нараштајима. Збиља, незнанобошци на овом свету сумњају у Бога, Господара светова, поричу посланике, негирају оживљење и полагање рачуна, па је та сумња у њима подстакнула неверовање."
  35:1,"Најлепша и најпотпунија захвала припада Богу, Једном Једином, Који је створио и савршено уредио небеса и Земљу, без преседана, и Који чини анђеле изасланицима, па извршавају одређене обавезе, доносе објаву, заповести и забране оном коме Бог објаву шаље. Чудо неограничене Божје моћи огледа се и у томе што ствара анђелима крила; неки анђели имају два, неки три, неки четири, а неки, опет, и више крила, па помоћу њих лете небом, да би доставили Божју посланицу људима. А Бог додаје у своме стварању, коме хоће, и шта хоће од органа, лепоте или гласа. То је тако, јер Бог све може учинити, ништа Му није тешко."
  35:2,"Све је у Божјим рукама. Нико не може ускратити Божју милост и Његове благодати, као нпр. иметак, срећу и упуту. С друге стране, ако Узвишени Бог жели да неког лиши ових благодати, или неких од њих, нико том човеку не може осигурати оно што му Господар ускрати. Он је силан и свемоћан, нико Га не може надвладати. Бог је мудар у стварању, управљању и прописивању."
  35:3,"О људи, сетите се Божјих благодати према себи захваљујући Му срцем, језиком и удовима, тј. чинећи добра дела! Постоји ли, осим Бога, Зналца свих тајни, какав створитељ који вас опскрбљује с неба дајући вам кишу уз помоћ које расту плодови и житарице? Само је Бог Узвише достојан обожавања. Знајући то, како се можете одметати од те истине, износећи на Господара лажи и тврдећи да Он има саучеснике?! Како то можете чинити, а Бог је Онај Који вас је створио и Он вам разне благодати даје?!"
  35:4,"Ако те, Божји Посланиче, незнанобошци буду лажним проглашавали, стрпи се, знајући да ниси први посланик кога његови сународници лашцем сматрају: сви пријашњи народи су своје посланике лажним проглашавали. Ето, Богу се на крају све враћа. Он уништава порицатеље, а помаже посланике и вернике."
  35:5,"Људи, Божја претња да ће Он да оживи мртве и да ће да их позове на одговорност истина је у коју нема нимало сумње! Стога немојте нипошто дозволити да вас овоземаљски живот заведе помоћу својих украса, ужитака и страсти које нуди, па да запоставите припремање за Судњи дан и да одустанете од чињења добрих дела! И не допустите да вас проклети ђаво заведе лепим вам приказујући оно што лепо није! Не допустите да се утопите у овом пролазном свету!"
  35:6,"Ђаво је ваш прави и стални непријатељ, о људи, па га таквим и сматрајте па будите спремни против њега! Имајте на уму да ђаво позива своје присталице у неверовање у Бога, и да буду једни од оних који ће на Будућем свету бити са њим у Огњу распламсалом."
  35:7,"Оне који не верују у Господара светова јер следе ђавола болна патња у Паклу чека. А честите, оне који су веровали у Бога и добра дела чинили, чекају Божја опрост и награда у Рају."
  35:8,"Нису исти онај којем ђаво гнусна дела и чињење порока лепим приказује, па их он и сматра лепим, и онај којем је Бог истину лепом приказао, па је он прихвата. Бог у заблуду одводи кога хоће, а указује на Прави пут оном коме хоће; Њега нико ни на шта не може присилити нити придобити. Посланиче, зато своју душу не изгарај тугујући због тога што они који су залутали у заблуди својој тумарају! Свезнајући Бог, заиста, добро зна и савршено је упућен у њихова дела, Њему ниједно њихово дело није скривено."
  35:9,"Бог шаље ветрове који покрећу облаке и вољом Својом шаље их изнад предела које је суша захватила па чини да се киша спушта и биље никне па земља оживи. Као што Узвишени Бог оживљује мртву земљу помоћу кише, тако ће и мртве оживети из гробова."
  35:10,"Ако неко тражи моћ и величину овог и Будућег света – само Богу припада сва величина и сва моћ – нека је тражи од Њега. Узвишеном Богу слављење и хвала од Његових верника долази до Њега, а добра дела помажу у томе. А онима који кују сплетке, као што када покушавају да убију Посланика Мухаммеда, припада огромна казна на Будућем свету. Сплетке меканских неверника биће поништене, они свој циљ неће остварити."
  35:11,"Свемогући Бог створио је, о људи, вашег праоца Адама од земље, а његово потомство, мушкарце и жене, ствара од сперме. И немогуће је да било која жена затрудни нити да роди, а да то Свезнајући Бог не зна. И ниједном се човеку живот не продужи, нити се неком живот скрати, а да то није записано код Господара на Плочи помно чуваној. Стварање вас, о људи, упућеност у трајање ваших животних векова, у ваше смртне часове – све је то Богу лако и све је записано на Плочи помно чуваној."
  35:12,"Свемогући Бог учинио је да се водене површине разликују, па је једна слатка и пријатна, њена је вода угодна и гаси жеђ, а друга је слана и горка, њена се вода не може пити. А у обе водене површине ловите свежу, укусну рибу, и вадите накит, бисере и дијаманте, који вам служи за украшавање. И видиш огромне лађе како секу воду и њоме плове ради преношења намирница, трговачке робе. Ове смо вам доказе пружили управо зато да бисте били захвални Богу Узвишеном на бројним благодатима."
  35:13,"Једино Бог уводи дан у ноћ, након што дан ишчезне и нестане светлости, а ноћ уводи у дан, пошто нестане ноћне тмине. Бог је одредио да су ноћ и дан несталне дужине, једно се повећава а друго смањује. Господар светова потчинио је Сунце и Месец и они теку до рока утврђеног, тј. до Смака света. Једино Бог, Господар ваш, то чини, Он је једини Владар. А они које неверници мимо Бога зазивају, лажна божанства, дословно ничим не владају, ништа не поседују, па ни безвредни провидни омотач око кошпице урме. Па, зар их, поред Бога, можете обожавати?!"
  35:14,"Ако се молите лажним божанствима, а не Свевишњем Богу, знајте да они не чују ваше молитве; под претпоставком да их и чују, не би вам се одазвали. И то није све! На Дан устанућа иста та божанства одрећи ће се оних који су их обожавали, а не Силног Бога. А нико те, Посланиче, неће обавестити о било чему истинитије и знаније као што ће те обавестити Бог."
  35:15,"О људи, ви сте у односу на Бога Узвишеног сиромаси, ви Њега требате у свему и у свим приликама, а Он је независтан, не требате Му, а нити Му треба иједно друго створење. Бог је, због оног што даје Својим створењима, достојан хвале на оба света."
  35:16,"Ако хоће, Бог ће вас уништити и сасвим уклонити! То ће учинити, а довешће нове нараштаје који ће само Њега обожавати притом Му никог не придружујући."
  35:17,"И знајте да није немогуће да вас Свевишњи Бог уништи и уклони, а друга створења доведе."
  35:18,"Ниједан човек неће носити грехе другог човека, свако ће бити позван на одговорност за своја недела. И ако човек који је преоптерећен гресима замоли неког да се његови греси понесу, неће наћи никог да удовољи тој молби, па макар му то био и ближњи. Веровесниче, овим Кур’аном опомињи само оне што стрепе од Господара иако Га не виде, и оне што обављају намаз, одано и пажљиво, и оне који се очисте од свих греха (а највећи грех је незнанобоштво). Они који тако чине, ради себе чине, они ће, а не Бог, од тога користи имати. Ето, једино таквима твоја опомена користи. И увек имајте на уму да ће се сва створења вратити Богу, Зналцу свих тајни, на Дан устанућа, па ће сваком дати оно што је заслужио!"
  35:19,"Уопште немају исти статус верници и неверници, као што нису једнаки онај који је слеп и онај који види."
  35:20,"Нису, такође, једнаки веровање и неверство, као што нису једнаки тмине неверства и светло веровања."
  35:21,"Нити су једнаки Рај и Пакао, као што нису једнаки угодна и пријатна хладовина, и врући, спаљујући ветар."
  35:22,"Немају исти статус они који верују и они који не верују, као што немају исти статус живи и мртви. Бог омогући, коме Он хоће, да чује истину и прихвати је, а ти, Божји Посланиче, ниси у стању постићи да незнанобошци, који су слични мртвима у гробовима, чују истину."
  35:23,"Ти си, Божји Посланиче, само онај који опомиње и застрашује невернике од Божје срџбе и казне."
  35:24,"Бог те је, Веровесниче, послао с истином у коју нема сумње, и као радовесника верницима да ће уживати у рајским баштама, али и као опомињача неверницима да ће горети у ватри Пакла. И сваки претходни народ имао је свог посланика који их је упозоравао на Божју казну."
  35:25,"Ако те, Божји Посланиче, незнанобошци буду лажним проглашавали, стрпи се, знајући да ниси први посланик кога његови сународници лашцем сматрају: и претходни су народи, као нпр. Ад, Семуд, Лотов народ, своје посланике лажним проглашавали. Њихови су им посланици донели од Узвишеног Господара очите и непобитне доказе да истину говоре; донели су им листове и Књигу, светиљу која је била од користи онима који су о њој размишљали."
  35:26,"Потом је Свемогући Бог на разне начине кажњавао невернике, који нису веровали у Њега и у објаве које су донели посланици. И погледај, Посланиче, какво је било Божје неодобравање њихових лоших поступака, и како их је, да не може бити жешће, казнио!"
  35:27,"Посланиче, зар ниси видео како Бог с неба воду спушта и њоме поји земљу те из ње ничу разнобојно биље и разнобојни (црвени, зелени, жути) плодови! И зар ниси видео да је Свезнајући Бог створио разнобојне стазе у брдима, беле и црвене, а и црне!"
  35:28,"Узвишени Бог створио је разноразних врста и боја људи и гмизаваца и стоке (камила, крава, оваца и коза). Бога се истински боје и истински Га поштују Његове слуге учењаци, они који су у знање сасвим упућени – зато што су спознали Божја имена, својства, дела, верозакон и то да Он све може да учини. Бог је силан у Својој власти, нико Га не може потчинити; самилостан је према онима који се кају те прелази преко њихових лоших дела."
  35:29,"Они који Божју књигу уче, размишљају о њезиним порукама, и који обављају намаз, одано и потпуно, онако како га треба обављати, и који дају зекат и удељују милостињу – тајно и јавно – такви се могу надати да ће због својих дела заслужити код Бога награду која им неће бити поништена."
  35:30,"... да им Свемогући Бог да потпуну награду и још више их, из Своје доброте, награди, јер је Он достојан тога. Бог опрашта грехе онима који обједине наведене особине, Он је благодаран према њима због њихових добрих дела."
  35:31,"Одломци које ти објављујемо, Посланиче, истина су у коју нема сумње, и потврда претходних објава. Бог је савршено упућен у стања Својих слугу, види шта раде. Бог је сваком посланику објавио оно што је било потребно његовом народу."
  35:32,"Затим смо дали часни Кур’ан у наслеђе одабраним људима из Посланиковог, нека је мир над њим и милост Божја, народа, које смо одликовали над другим народима. Али, међу њима има оних који сами себи насиље чине изостављајући неке обавезне радње и чинећи неке грехе. Има међу њима и умерених, и то су они који извршавају обавезне радње и сустежу се од забрањеног, али поред тога чине нека покуђена, а изостављају нека пожељна дела. А има и оних који журе ка добрим делима, а то су они који извршавају обавезне радње и оно што је пожељно, а сустежу се од забрањеног и свега што је покуђено, притом настојећи својим добрим делима друге да претекну и надмаше. Свевишњи Бог одабрао је овај народ давши му Кур’ани Мудри и то је највећа Божја благодат."
  35:33,"Дакле, одабране ће Узвишени Бог увести у рајске перивоје, у баште вечног и непрекидног уживања, у којима ће се златним наруквицама китити, и бисером украшеним, а одећа ће им од танке свиле бити."
  35:34,"Они ће говорити у Рају: “Хвала Богу, Који је од нас одстранио сваки облик туге, која се појављивала услед страха од Пакла! Бог, заиста, много опрашта онима који се кају, и благодаран је због добрих дела која човек учини!”"
  35:35,"“Бог нас је, из Своје доброте и милости, настанио у Рају, кући вечности, из које нећемо бити изведени”, казиваће. “Он нас је у Рај увео Својом вољом, а не нашом снагом и заслугама. У њему нас неће умор дотакнути, нити ће нас клонулост досегнути!”"
  35:36,"А незнанобошце на Будућем свету чека распламсала паклена ватра, у којој ће вечно остати. Они у Паклу неће бити осуђени на смрт, па да се ослободе казне, нити ће им се патња уопште ублажити, па да им икако лакше буде. Таквом ће казном Бог Узвишен казнити све оне који су негирали истину и били незахвални на благодатима."
  35:37,"Незнанобошци ће у Паклу, због страшне патње и окова у које ће бити оковани, запомагати и јаукати: “Господару наш, изведи нас из страдања у Паклу и врати нас на Земљи, да бисмо се покајали и чинили добра дела, а клонили се својих претходних недела, и да бисмо се казне спасили!” Бог ће им одговорити: “Зар вам није дат дуг живот и довољно времена да се опомене онај коме ће опомена користити, а дошао вам је и Посланик с јасним доказима од Бога? Ви никаквог доказа ни оправдања немате! Зато кушајте патњу у Пакленој ватри! Онима који су сами себи неправду нанели не верујући и чинећи грехе, нико неће помоћи, и неће их спасити од казне, нити ће је моћи бар мало ублажити.”"
  35:38,"Уистину, Узвишени Бог зна оно што људи не могу знати нити видети на небесима и Земљи, Њему су познате тајне, Он зна шта крију груди, без обзира радило се о добру или о злу."
  35:39,"О људи, Бог је учинио да смењујете једни друге на Земљи, па једни умиру, а други се рађају, да би видео како ћете поступати. И поуздано знајте да самом себи, а не Господару, чини зло онај ко не верује у објаве које су посланици донели. Неверницима ће неверовање њихово у Бога само мржњу и одвратност повећати; њима ће неверовање њихово заблуду, пропаст, понижење и кајање повећати. А да су поверовали, било би им опроштено и у Рај би били уведени."
  35:40,"Реци, Божји Посланиче, меканским незнанобошцима: “Обавестите ме о томе који су део Земље створила ваша божанства која обожавате! Јесу ли она створила планине, реке, животиње? Имају ли ваша божанства пак удела у стварању небеса!? Је ли вам Бог Узвишен дао какву књигу па у њој имате некакве доказе да је у реду то што мимо Бога обожавате лажна божанства!? Ништа од тога није! Напротив, неверници једни друге обмањују чињењем неверства и порока.”"
  35:41,"Узвишени Бог држи небеса и Земљу, па не могу нестати с места на којем се налазе, само их Он чува. Под претпоставком да нестану, па, само би Бог био у могућности да их врати. Бог је благ, не кажњава грешнике одмах, даје им времена, а опрашта грехе онима који се покају."
  35:42,"Неверници порицатељи заклињали су се највећом заклетвом својом да ће, ако им дође опомињач, доследније од Јевреја и хришћана да следе Прави пут и да ће бити бољи и честитији људи од њих. Али, кад им је дошао опомињач од Бога – Веровесник, нека је мир над њим и милост Божја, његов им је долазак само повећао одбојност и отуђеност од Праве стазе. Ето, нису испунили своју тврду заклетву да ће бити бољи од претходних народа."
  35:43,"Незнанобошци су се заклињали из охолости и зарад сплеткарења, варајући и далеко од честитости и искрених намера. Сплеткарење на крају задеси оне који сплеткаре, а не неког другог. И зар они, охоле инаџије, очекују ишта друго, осим казне која је сналазила претходне народе?! То је Божје правило у погледу сваког охолог инаџије, а Божје правило нико не може заменити нити га ико може преиначити."
  35:44,"Зар припадници племена Курејш који те у лаж утерују нису путовали широм Земље и посматрали последице које су стигле неверничке народе пре њих? А зар крај тих народа није био веома страшан, јер их је Бог сасвим уништио, премда су имали више снаге и телесно су били јачи од њих, меканских неверника? Богу ништа не може умаћи на небесима и на Земљи. Знајте да је Бог добро упућен у све што неверници раде и говоре, и да је у могућности понизити их и сасвим уништити кад год хоће."
  35:45,"Кад би Бог кажњавао људе због греха и неразумних поступака, ниједно живо створење на Земљи остало не би. Све би одмах уништио, па и животиње и иметке које поседују. Милостиви Бог оставља грешнике до рока утврђеног, који је само Њему познат, тј. до Судњег дана. А кад њихов рок наступи – па Бог, знајте поуздано, добро види Своја створења, зна и побројао је сва њихова дела, јер Му ништа није скривено нити тајанствено, и позваће их на одговорност; добре ће наградити, а зле казнити."
  36:1,"О кур’анским је скраћеницама било речи на почетку поглавља ел-Бекара."
  36:2,"Свезнајући Бог заклиње се часним Кур’аном, чије су речи и докази мудри и прецизни, и којем лаж не може прићи са било које стране."
  36:3,"Ти си, Мухаммеде, заиста, један од посланика које је Племенити Бог послао људима да позове да обожавају једино Бога Јединог."
  36:4,"Ти си, Веровесниче, на Правој стази, Исламу, вери коју је објавио Силни Бог, Кога нико не може надвладати, Који је милостив према верницима."
  36:5,"Овај Кур’ан објавио је Бог, Који је силан у Својој власти, и Кога нико не може потчинити, и Који је самилостан према правовернима."
  36:6,"Узвишени Бог објавио ти је овај Кур’ан, Посланиче, да би њиме опомињао невернике чији преци нису имали опомињача од Узвишеног Бога, па су немарни спрам веровања и исправног обожавања Бога. Исти је случај и са сваким народом који нема опомињача: потребан му је посланик који ће га опомињати."
  36:7,"Свезнајући Бог одредио је да ће бити кажњена већина људи након што је против њих успостављен доказ језиком посланика, јер не верује и не прихвата истину већ пориче Бога и утерује у лаж Веровесника, нека је мир над њим и милост Божја. Многи људи не знају истину која им је дошла."
  36:8,"Те људе Бог је учинио попут људи на чије су вратове стављени окови, тако да им и руке сежу до подбрадака, па су им главе неизоставно уздигнуте, па их не могу спустити. Ето тако су они одвраћени од веровања у Свемогућег Бога, па не могу да се повинују Господару и не могу да Му буду понизни."
  36:9,"Свевишњи Бог ставио је испред оних који не верују преграду од тмина, и иза њих је преграду поставио, па им је одузео моћ запажања, због чега не виде и не извлаче користи. То им се догодило након што су показали инат и устрајали у неверству."
  36:10,"Кад се ради о неверницима, који из ината не желе да прихвате истину, свеједно је њима – опомињао их или не опомињао, Божји Посланиче, они неће поверовати у оно што ти је објављено."
  36:11,"Твоја ће опомена, Веровесниче, бити од користи само оном који верује у часни Кур’ан и следи га, па се увек, па и у самоћи, боји Милостивог Бога, а не види га нико други. Ето таквог обрадуј опростом свих греха и огромном наградом у Рају."
  36:12,"Свемогући Бог оживеће мртве, извешће их из грробова ради полагања рачуна, а све је Бог записао, добро и зло, шта су људи радили. Бог ће дати награду за свако добро којем је човек био узрок, као нпр. трајна милостиња, односно казнити за лоше дело, као нпр. дело неверства које људи чине угледајући се на њега. Свезнајући Бог je све то побројао на Плочи помно чуваној."
  36:13,"Посланиче милости, наведи меканским неверницима инаџијама поуку о којој ће размислити, тј. пример становника једног града којима је Бог Узвишени слао посланике."
  36:14,"Кад им је Свевишњи Бог послао двојицу посланика да их позивају да само Бога обожавају, али су становници истог тог града утерали у лаж двојицу својих посланика, и Бог је помогао трећим послаником. Тад су сва тројица известили своје суграђане да су им послати од Бога да их позову у то да само Њега обожавају и следе верозакон који је објавио."
  36:15,"Па ипак, незнанобошци су одбили позив својих посланика и казали: “Ви сте само људи као и ми, ни у чему нисте бољи од нас! Бог ниједном човеку ништа није објавио! Ви који тврдите да сте посланици, ви на Бога лажи износите!”"
  36:16,"Ти посланици рекоше својим сународницима који су порицали истину: “Бог, Господар наш Који нас је послао, зна да смо ми вама, становници овог града, уистину послати. И то нам је довољно као доказ.”"
  36:17,"“Ми смо вам дужни доставити Божју посланицу у потпуности”, казаше посланици. “То је наша обавеза, а Бог упуту даје.”"
  36:18,"Међутим, грешни становници оног града рекоше: “Ми пак слутимо да нам ви несрећу доносите тиме у шта нас позивате. Не престанете ли нас позивати и упозоравати на Божју казну, каменоваћемо вас! Болна казна ће вас од нас задесити, без имало сумње.”"
  36:19,"На то се посланици обратише својим сународницима: “Узрок ваше несреће јесте сами ви! Узрок ваше несреће лежи у неверству које чините. Зар нам претите каменовањем и видите лош предзнак у томе што вас подсећамо на Бога? Па ви сте народ који је претерао у чињењу неверства и злих дела.”"
  36:20,"И с периферије града стиже неки човек који је сазнао да су становници града чврсто одлучили казнити своје посланике смртном казном. Упозорио их је: “О моји сународници, верујте у ове посланике!”"
  36:21,"“Следите Божје посланике”, казао је, “који од вас не траже никакву надокнаду за труд који улажу у позивање Богу! А поред тога су на истини, достављају Божју објаву. Преко је потребно да такве следите.”"
  36:22,"Упитао их је тај добри човек: “Зашто не бих обожавао једино Бога, Који ме је створио? Зашто ви не бисте обожавали једино Бога, Који вас је створио? Њему ћете се вратити, па ће вас Он оживети и дати вам оно што сте заслужили.”"
  36:23,"Упитао их је и ово: “Зар да мимо Бога обожавам друга, лажна божанства, која ми не могу никакво добро донети нити ме могу од каквог зла сачувати? Ако Милостиви Бог жели да ме снађе какво зло, лажна божанства неће ми уопште помоћи нити ће ме моћи избавити ако ли умрем као неверник.”"
  36:24,"“Био бих заиста у очитој заблуди кад бих прихватио лажна божанства, а клонио се обожавања свог Господара, Узвишеног Бога, Који то једино заслужује. То би била очита грешка и отуђивање од истине.”"
  36:25,"“Ја збиља верујем у вашег Господара, Бога, осим Којег нема другог истинског божанства, и Њему сам послушан! Послушајте ово што вам говорим! Не марим за претњама да ћете ме убити!” Пошто је овај добри човек упозорио своје сународнике, они су га убили и Бог га је увео у Рај."
  36:26,"И након што је овај човек погинуо на Божјем путу, ради уздизања Божје речи, речено му је: “Уђи у Рај!” А он, у Рају, видевши какво га уживање и благодат дочекаше, рече: “Камо среће да је и мој народ могао да зна да сам сасвим срећан и почашћен, и да ми је Бог опростио грехе, и да ме је почастио - поверовали би и заслужили овакву награду!”"
  36:27,"Речено му је због части јер је погинуо као мученик на Божјем путу: \"Уђи у Рај!\" А када је ушао у Рај и видео какве су му благодати дате пожелео је и казао: “О када би моји сународници знали да ми је Бог, Господар мој, опростио грехе и дао ми високе степене зато што сам веровао у Њега, само Њега искрено обожавао и следео посланике, можда би се одазвали Божјим посланицима па би и они ушли у Рај као што сам ја ушао.”"
  36:28,"И то што су становници споменутог града утеривали у лаж посланике и убили човека који их је позвао Богу, није био разлог да Свемогући Бог пошаље Своју војску с неба: они су далеко слабији од тога да Узвишени Бог против њих пошаље војску с неба. Они су уништени страшним гласом и није слао страшне анђеле како би их искоренио."
  36:29,"Бог Узвишени, кажњавао их је и уништавао једним громогласом, па би после њега сви помрли и остали тамо где су се затекли. Њихов пример је као упаљена ватра, која се угаси. Никаквог трага од њих није остало."
  36:30,"О, како ће људи бити јадни и како ће се кајати на Дан коначног полагања рачуна кад доживе страхоте којима им се прети! Ето, ниједан посланик људима није дошао, да их позове у Ислам и веровање у једног Бога, а да га нису исмејавали и ругали му се. Због тога је њихов крај био кајање на Судњем дану због тога што су подбацили у Божјим правима."
  36:31,"Зар нису знали мекански неверници, који поричу Бога и ругају се посланицима, колико је пре њих нараштаја Бог Узвишени, уништио, који се више нису вратили на овај свет? Они су прешли у свет у којем су затекли дела која су урадили, за која ће полагати рачун."
  36:32,"И сви ти нараштаји, тј. сви народи који су уништени биће доведени пред Узвишеног Бога, Зналца свих тајни, да их позове на одговорност за дела која су чинили на овом свету."
  36:33,"Доказ незнанобошцима да Бог све може и да ће оживети мртве јест сува, неплодна земља којој Бог Узвишени, живот даје спуштајући кишу услед које никну разноврсно биље и прелепи плодови, храна животињама и човеку. Онај Који је у могућности да мртвој земљи живот да у могућности је и да мртве оживи."
  36:34,"Племенити Бог ствара по земљи зелене, предивне баште, палмовике и винограде, и чини да из земље извиру извори помоћу чије се воде натапају зелене површине."
  36:35,"Све то Бог Узвишени, ствара како би људи јели укусне плодове, из Своје огромне милости и доброте, а не због труда, моћи и залагања људи. Па зашто људи нису захвални Богу, Узвишеном, на благодатима одано Га и искрено обожавајући и следећи посланике?"
  36:36,"Нека је хваљен и узвишен Слављени Бог, нека је узвишено Његово име, Он у дрвећу, плодовима, житарицама и људима ствара пар, мушко и женско, и ствара друга, разноврсна створења која људима нису знана, на мору и копну и другим местима."
  36:37,"Онима који не верују доказ Божје једноће јест и ноћ: Бог од ње, са заласком Сунца, дан одваја па људи остану у мраку."
  36:38,"Доказ људима да је Аллах једини Бог јесте и Сунце, које се креће ка свом коначном одредишту које му је Свемогући Бог одредио. То је одредба Силног Бога, Коме се нико не може супротставити. Бог је Свезнајући, па Му ништа о Његовим створењима није скривено."
  36:39,"И напослетку, доказ Божје једноће јесте и Месец, којем је Господар одредио фазе, и он сваке ноћи заузме други положај: појави се као млађак и непрестано се, мало-помало, повећава све док не буде пун и заобљен, а затим се смањује па на концу постане као стара, жута и сува палмина грана."
  36:40,"Бог је дао да Сунце и Месец, као и дан и ноћ да буду знамења чије је кретање прецизно одређено. Немогуће је да Сунце достигне Месец, па да измени његову путању или да заувек утре његову светлост, јер се путања и положаји ових двају небеских тела разликује; као и Сунце, Месец плови својом утврђеном путањом. Исто тако, незамисливо је да ноћ дан претекне, па да ноћи нестане пре него што томе буде време. Свезнајући Бог је прецизно одредио трајање ноћи и дана, учинивши да се њихово трајање смањује и повећава. Сунце, Месец, звезде, планете – сви се крећу тачно утврђеним путањама и не сударају се међусобно. Мудри Бог тако је одредио, Он их чува."
  36:41,"Да постоји само Бог Који даје благодати створењима доказ је и то што је носио потомке Адамове у Нојевој, мир над њим, лађи, натовареној разноврсним створењима. На његовој су се лађи, Божјом вољом, од сваке врсте налазили мужјак и женка."
  36:42,"Да постоји један Бог Који даје благодати створењима доказ је и то што је Он Узвишени, људима дао лађе, као што је дао Ноју лађу."
  36:43,"Ако буде желео, Бог може потопити лађу са свиме што она преноси. И тад нема спаса људима: не може их нико избавити, а сами себи не могу помоћи."
  36:44,"Осим ако им Бог Узвишени укаже Своју милост и их спаси од очитог страдања, да би до одређеног времена уживали, тј. до смрти, и не би ли се покајали и поверовали у Господара."
  36:45,"Кад се каже меканским незнанобошцима, који окрећу главу од веровања: “Бојте се казне која вас чека на Будућем свету, тиме што ћете веровати у Кур'ан и следити Мухаммеда, нека је мир над њим и милост Божја, чинећи добра дела, и чувајте се везивања за пролазни свет, не би ли вам се Аллах смиловао и отклонио од вас патњу”, они охоло леђа окрену, не бринући о последицама тога."
  36:46,"Када год овим незнанобошцима, који из ината неће да верују у Узвишеног Бога, дође јасан, непобитан доказ од Бога, који им указује на то да постоји само један Бог и да једино Он заслужује да буде обожаван и да Му се покорава, они ни не размисле о том доказу и окрену се од њега."
  36:47,"Када се меканским незнанобошцима каже: “Помозите сиромасима и невољницима оним чиме вас Бог, из Своје доброте, опскрбио”, узврате верницима: “Зар да хранимо оног кога би Бог, да је хтео, нахранио?! О ви који верујете, заиста сте застранили и залутали кад од нас то захтевате!”"
  36:48,"Уз то, незнанобошци, негирајући и искључујући могућност проживљења, говоре: “Кад ће, о верници, наступити Дан оживљења? Ако истину говорите да ће се догодити Смак света, кажите нам кад ће то бити!”"
  36:49,"Порицатељи Судњег дана су немарни према будућноти и не припремају се за коначни обрачун. Они остају немарни све док их не изненади почетак наступања Смака света, усред њихове обузетости материјалним животом."
  36:50,"Кад неверници буду чули громоглас пропашће, јер неће бити времена за покајање и страхоте ће огромне бити, па ништа неће опоручити својим потомцима, а неће се успети ни својима кући вратити: смрт ће их одједанпут задесити на путевима, пијацама и свим другим местима."
  36:51,"И анђео ће дувнути у рог, други пут, па ће се душе вратити у тела која ће устати из гробова и одједном похрлити према стајалишту, па ће полагати рачун за дела."
  36:52,"Неверници порицатељи ће, пошто схвате да су настрадали, кајући се рећи: “Тешко нама! О тешке ли наше пропасти! Ко нас подиже из почивалишта наших?” На то ће им бити речено: “Ово је оно што вам је обећао Бог, Који не крши обећање! Ово је оно што су посланици пренели од Бога, а истину су, ево, говорили.”"
  36:53,"Да би људи били оживљени из својих гробова довољно ће бити само једно дување у рог и одједном ће сви бити приведени Богу, да полажу рачун за своја дела, како би били награђени или кажњени."
  36:54,"На Дану судњем свако ће добити оно што је заслужио, биће свима по правди пресуђено, ником се неће неправда учинити, па да му се умање добра дела или да му се увећају лоша дела која је починио. Дакле, награда или казна уследиће само за оно што је човек лично урадио."
  36:55,"Становници Раја ће на Судњем дану уживати и неће размишљати о другима. Биће заузети вечним уживањем, великим тријумфом, уживајући у рајским лепотама, пресрећни и раздрагани."
  36:56,"Становници Раја уживаће у дебелој хладовини, на прелепим и одмарајућим диванима наслоњени."
  36:57,"Они ће у Рају да имају разноврсног укусног воћа, и имаће уопште све што пожеле и затраже."
  36:58,"К томе, највећи њихов успех и највећи ужитак биће кад их поздрави Бог, Милостиви и Самилосни: “Мир вама!” Управо тако ће им се обратити Племенити Бог, након чега ће бити у вечитом спасу и заштити. Биће поздрављени најбољим поздравом који постоји."
  36:59,"Неверницима ће на стајалишту бити речено: “Одвојите се од верника, немојте се с њима мешати, не приличи да они с вама буду!” Биће им тако речено, јер ће једни добити награду, а други казну; једни су добри били, а други злочинитељи."
  36:60,"Свезнајући Бог обратиће се онима који нису веровали: “Зар вам нисам наредио, у Својим објавама и посредством посланика, да не робујете ђаволу, свом отвореном непријатељу, и да га не слушате? Како може онај ко памети има да се покорава ономе ко изражава своје отворено непријатељство према њему?! ”"
  36:61,"“И зар вам нисам ставио у обавезу да само Мене сматрате јединим Богом, да Мене искрено обожавате и да само Мени покорни будете? И управо је то Прави пут, који води до Мог задовољства и Раја, али ви сте други пут изабрали”, рећи ће Бог."
  36:62,"Ђаво је одвратио од веровања многе људе, па зар нису имали памет која би их постакнула да једино Бога обожавају и буду Му послушни, и да се помоћу ње сустегну од странпутице и покоравања ђаволу, који им је био отворени непријатељ!"
  36:63,"Ево ово је распламсала ватра Пакла за коју вам се претило на Земљи, да ћете у њој горети ако умрете као незнанобошци. На Земљи је Пакао од вас био скривен, а на Будућем свету ће га људи јасно видети."
  36:64,"Зато сад улазите у Пакао, пржите се у њему и кушајте његову жестину! То вам је казна зато што нисте веровали док сте боравили на Земљи."
  36:65,"На Дан устанућа, Бог Узвишени, запечатиће уста неверницима и они неће говорити – руке ће њихове говорити шта су радили, а ноге ће сведочити о гресима које су чинили."
  36:66,"Да је Свемогући Бог хтео, одузео би неверницима вид, као што је запечатио њихова уста, па би пожурили да пређу преко сират-ћуприје. Да им је Бог вид одузео, како би уопште видели куда кроче журећи да прођу преко ње?"
  36:67,"Да је хтео, Бог Узвишени, могао је невернике да претвори у нека друга створења, па би остали на својим местима и не би могли ићи напред, а нити би се могли вратити."
  36:68,"Оног кога Бог Узвишени, поживи до позне старости, врати у прву етапу живота, етапу слабости, па зар они који неће да верују не размисле, користећи се разумом, о томе да је овај свет пролазан и да је Будући свет вечна кућа."
  36:69,"Племенити Бог није Посланика, нека је мир над њим и милост Божја, песништву учио, не приличи да веровесник, нека је мир над њим и милост Божја, буде песник. Бог га је јасној Књизи поучио, и то је јасно оном ко о томе помно размисли."
  36:70,"Да Посланик, нека је мир над њим и милост Божја, застрашује и опомиње оног у чијем срцу има светлости, који може запажати – само њему опомена користи. Бог је, објавивши славни Кур’ан и пославши Посланика, нека је мир над њим и милост Божја, успоставио доказ против незнанобожаца, па неће имати оправдања."
  36:71,"Зар људи не виде да је Свемогући Бог створио стоку због њих и да ју је њима потчинио? Зар не виде да је Бог Узвишени, дао да они располажу стоком како би им она користила?"
  36:72,"Племенити Бог је учинио да се људи служе стоком, да им она буде потчињена, па неке врсте кољу и хране се њиховим месом, неке врсте јашу, на некима преносе терет."
  36:73,"Осим меса и млека, људи од стоке имају и других користи, као нпр. вуну и кострет, продају је, од ње праве простирку и одећу, и млеком њиховим се напајају. Па зашто Богу нису захвални на томе, и на другим благодатима?"
  36:74,"Они који не верују прихватају лажне богове, кипове и свеце, и обожавају их мимо Бога, Узвишеног, и надају се да ће им њихови богови помоћи и одбранити их од казне коју им је Бог припремио."
  36:75,"Али, иста та божанства не могу помоћи својим обожаваоцима, као што ни себи не могу помоћи. Људи су им на Земљи покорни и послушни, а на Судњем дану ће их се одрећи."
  36:76,"Па нека те, Веровесниче, не жалосте речи незнанобожаца: “Ти ниси посланик!”; “Ти си луд” и сличне лажи! Свезнајући Бог савршено зна шта они таје а шта на јаву износе, шта показују а шта у себи скривају – позваће их на одговорност за дела која су чинили."
  36:77,"Зар онај човек који пориче оживљење и полагање рачуна на Судњем дану не види да га је Свемогући Бог створио од капи семена, па је касније, сменом етапа, постао зрео човек који, међутим, негира и отворени је противник? Због чега се не руководи тиме као доказом да ће Бог оживети мртве!?"
  36:78,"И исти тај немарни порицатељ, заборављајући од чега је створен, говори: “Ко може вратити у живот кости кад буду труле?” Сматра да је то немогуће, а притом заборавља да је из ничега створен."
  36:79,"Божји Веровесниче, одговори им: “Кости које су већ иструле и прах постале вратиће у живот Свемогући Бог, Који их први пут створи – а лакше је вратити у живот оно што је већ постојало него створити из ничег. Свезнајући Бог добро зна Своја створења, нису Му скривена њихова дела, нити било шта друго.”"
  36:80,"Бог вам од дрвећа, зеленог и влажног, ствара ватру. Погледај како Свемогући Бог обједињује супротности! Збиља, Онај Који то чини у могућности је мртвога претворити у живог. И то је довољно као показатељ и очит знак да Бог Узвишени, може да оживи мртве."
  36:81,"Зар Бог Који је створио небеса и Земљу, оно што је на њима и оно што је између њих, није у могућности да створи њима сличне, па их оживети као што им је први пут живот дао? Свакако, Бог је то у могућности да учини, Он све ствара прецизно и с мудрошћу. Бог је Свезнајући, зна све што се тајно и јавно чини, ништа Му није скривено."
  36:82,"Кад Бог жели да се нешто догоди, односно да се нешто спроведе, односно да нешто створи, Он за то само каже: “Буди!” И оно неизоставно буде. Бог Узвишени, помоћу те речи ствара, одређује, живот и смрт даје."
  36:83,"Нека је зато Свевишњи Бог слављен и хваљен, нека је врло високо изнад немоћи, коју му незнанобошци приписују! Бог је Господар свега што постоји, Он управља свим створењима и одређује шта ће се догодити. Богу ће се сви вратити, на Дан коначног полагања рачуна, да награди за добро, а да казни за зло."
  37:1,"Свевишњи Бог заклиње се анђелима, који богослуже поређани у збијене и правилне редове."
  37:2,"И заклиње се анђелима који одвраћају и навраћају облаке гонећи их из једног у други део Земље, онде где треба да падне киша."
  37:3,"И заклиње се анђелима који читају Његову величанствену књигу."
  37:4,"Ваш Бог је, о људи, Један Једини, Који нема сличног, па само Њега обожавајте."
  37:5,"Једино је Бог Узвишени, Створитељ небеса и Земље и оног што се налази између њих. Он је Створитељ истока, на којима се појављују Сунце и Месец током целе године."
  37:6,"Свемогући Бог украсио је земаљско небо звездама и планетама, па изгледају попут бисера поређаних."
  37:7,"И Бог помоћу звезда чува небо од сваког ђавола пркосног, бунтовног."
  37:8,"Ђаволе са свих страна неба гађају звезде пламтеће, како не би чули шта од објаве и прописа које Бог одређује анђелима."
  37:9,"Ђаволи бивају далеко прогнани па не могу да чују Објаву; а у ватри Пакла чека их вечна, страшна и болна патња."
  37:10,"А може бити да неки ђаво, ипак, уграби реч-две чувши разговор анђела, а што, опет, није познато на Земљи, па га погоди звезда пламтећа. Догоди се и то да га стигне звезда блистава пре него што пренесе оно што је чуо; а када оно што чује достави пророцима, они на то додају стотину лажи."
  37:11,"Веровесниче, упитај оне који поричу оживљење је ли њих било теже створити или друга створења, као нпр. небеса, Земљу, анђеле! А они су створени од крхке и лепљиве иловаче, па су и по природи слабашни. Како они поричу проживљење, а створени су лако, од иловаче лепљиве?"
  37:12,"Ти се, Посланиче милости, чудиш Божјој моћи и управљању створеним, и томе што они поричу оживљење! Мекански незнанобошци толико поричу оживљење да ти се ругају кад нешто у вези с оживљењем говориш."
  37:13,"Немарни су и окрећу се од истине, не извлаче корист из објаве кад им се казује и не размишљају о њеним порукама. Њихова су срца окрутна."
  37:14,"Кад год незнабошци виде јасан доказ који указује да је Веровесниково, нека је мир над њим и милост Божја, посланство истина, и кад год виде наднаравно дело, исмејавају оно што су видели."
  37:15,"Притом говоре: “О Мухаммеде, сваком је јасно да је очита чаролија ово што си нам донео!”"
  37:16,"Они питају: “Зар ћемо, Мухаммеде, кад се наша тела и кости распадну у земљи, и кад прашина постанемо, зар ћемо заиста бити враћени у живот? Хоћемо ли збиља бити оживљени из гробова? То је немогуће!”"
  37:17,"И додају: “Зар ће бити оживљени чак и наши преци који су давно живели?”"
  37:18,"Божји Посланиче, реци безбожницима: “Да, оживеће вас Бог, Који вас је створио први пут, а бићете понижени и нећете имати никакву вредност на Дан коначног полагања рачуна! Бог ће оживети вас и претке ваше, и то након што ваше кости буду потпуно труле.”"
  37:19,"Људи ће бити оживљени услед само једног страшног гласа и сви ће одједном изаћи из својих гробова и наћи ће се у страхотама Судњег дана и чекаће шта ће их од Бога снаћи."
  37:20,"Они који нису веровали рећи ће: “О, велике ли пропасти за нас и тешко нама! Ово је Дан коначног полагања рачуна, у којем ће Бог сваком дати према оном што је радио на пролазном свету.”"
  37:21,"Биће им речено: “Ово је Дан коначног суда, у којем ће Бог пресудити међу људима, Суд који сте на пролазном свету порицали.”"
  37:22,"Тог дана ће бити речено анђелима: “Сакупите незнанобошце, који су себи неправду нанели верујући у лажна божанства, и њима сличне другове у незнанобоштву и негирању истине, и сакупите сва лажна божанства која су обожавали.”"
  37:23,"А нису обожавали Свевишњег Бога, и потерајте их ка Паклу. А ватра је боравиште њихово.”"
  37:24,"О анђели, зауставите невернике и њихова божанства, пре него ли уђу у Пакао, па ће их Свезнајући Бог упитати:"
  37:25,"Биће им речено: “А зашто не помогнете једни другима у овом тешком Дану, као што сте се на Земљи међусобно помагали и тврдили да вам божанства ваша могу помоћи?”"
  37:26,"Међутим, неверници ће на Судњем дану бити сасвим препуштени Божјој вољи и Његовом суду. Беспомоћни, неће једни другима моћи помоћи."
  37:27,"На Судњем дану неверници ће се међусобно свађати, једни ће другима пребацивати и једни ће друге корити, онда кад то неће нимало користити."
  37:28,"Поданици ће се обратити својим главешинама: “Ви сте нам се приказивали, кад је реч о слеђењу истине и чињењу добрих дела, као добронамерни; одвраћали сте нас од Ислама, а навраћали на слеђење странпутице, неверство и веровање у незнанобоштво.”"
  37:29,"Али, главешине ће одговорити потлаченима: “Ви не говорите истину! Својевољно сте изабрали заблуду, па сте порекли Узвишеног Бога. И нисте хтели да будете верници.”"
  37:30,"“Ми, заиста, нисмо имали над вама власт, нити смо располагали икаквим доказима да вас одвратимо од веровања и слеђења Правог пута”, казаће прваци. “Ви сте прелазили границе у злу и чинили сте себи неправду отуђујући се од веровања.”"
  37:31,"И додаће: “Због тога нас је Божја казна стигла, која је споменута претњом коју је Бог изрекао Сотони: ‘...сигурно ћу свима, тобом и онима који се буду повели за тобом, Пакао напунити!’ (Сад, 85). Сви заједно неизоставно ћемо бити у патњи којом нам је Господар наш претио.”"
  37:32,"На крају, главешине ће закључити: “Ми заиста јесмо били узрок да ви будете неверници, да скренете с Правог пута, јер смо и сами, пре вас, застранили.”"
  37:33,"Као што су на пролазном свету суделовали у неверству и заблуди, тако ће поданици и главешине на Будућем свету суделовати у патњи у Паклу."
  37:34,"Као што ћемо ове злочинитеље казни да изложимо, исто тако, казнићемо и друге злочинитеље."
  37:35,"Кад се неверницима говорило: “Посведочите да нема истинског божанства осим Аллаха Узвишеног, и поступајте у складу с тим”, они су се отуђивали, инатили и одбијали су истину."
  37:36,"Доказивајући ваљаност свог неверства, незнанобошци су говорили: “Зар ћемо напустити обожавање својих кипова и идола због тога што нам то говори један луди песник?” Мислећи на Божјег Посланика, нека је мир над њим и милост Божја."
  37:37,"Говорећи то, велику су лаж изнели! Божји Посланик, нека је мир над њим и милост Божја, није песник, нити је луд, него је донео Књигу која потиче на веровање у једног Бога и слеђење Посланика Ислама, и на веровање у све посланике, који су позивали у веровање у Божју једноћу и веровање у Судњи дан. Посланик се у погледу тога нимало не разликује од претходних посланика."
  37:38,"О неверници, ви ћете, јер поричете Бога и Његове посланике, сигурно искусити страшну, болну патњу у ватри Пакла."
  37:39,"О незнанобошци, казну ћете заслужити само због неверства и греха које сте чинили на пролазном свету!"
  37:40,"Али ће верници који су искрено Бога обожавали бити поштеђени казне."
  37:41,"Њих ће Племенити Бог почастити у рајским баштама посебном опскрбом која никад неће нестати."
  37:42,"Та посебна опскрба састоји се од разноврсног воћа; и становници Раја ће у њему бити сигурни, почашћени и надасве весели. Изнад свега тога, биће почашћени и гледањем у Божје лице."
  37:43,"Богобојазни, искрени верници боравиће у рајским баштама, у њима ће вечно остати."
  37:44,"седеће на диванима, једни према другима лицем окренути."
  37:45,"И док тако буду седили, једни према другима окренути, а сасвим задовољни, биће служени чашама у којима ће бити пријатно рајско вино које је чисто попут бистре текуће воде."
  37:46,"Међутим, ово вино којим ће бити служени није слично овосветском вину; биће бело и укусно."
  37:47,"Нити ће се због рајског вина, за разлику од овоземаљског, памет губити, нити ће због њега човек осетити било какве телесне тегобе, главобољу и слабост."
  37:48,"Богобојазни, искрени верници, о којима је овде реч, имаће у рајским баштама прелепе, чедне жене, које ће имати велике, красне очи, а гледаће само своје мужеве."
  37:49,"Као да су хурије, рајске лепотице, чувана јаја птице која руке нису дотакле нити су чије очи гледале."
  37:50,"Верници ће у Рају разговарати једни с другима о минулим данима на пролазном свету."
  37:51,"Један од тих честитих верника у Рају рећи ће: “Имао сам нераздвојног друга у животу на Земљи који је проживљење порицао.”"
  37:52,"“А тај мој друг”, рећи ће становник Раја, “порицао је оживљење и Дан страшног полагања рачуна. Негирајући истину, говорио је: ‘Зар и ти верујеш у оно што се говори?’”"
  37:53,"“‘Зар збиља верујеш да ћемо бити оживљени после смрти, онда кад се сасвим распаднемо и прах постанемо, и да ћемо бити позвани на одговорност за своја дела?’ Ето тако ми је говорио.”, казаће становник Раја."
  37:54,"Затим ће се верник обратити својим пријатељима, становницима Раја: “Желите ли да погледате како је скончао тај мој нераздвојни друг?”"
  37:55,"И становник Раја ће да погледа па ће свог друга неверника да угледа како гори усред ватре Пакла."
  37:56,"И рећи ће становник Раја свом другу незнанобошцу: “Бога ми, замало ме ниси одвео у заблуду, па бих ушао с тобом у ватру, јер си ме позивао у неверовање и порицање оживљења!”"
  37:57,"И додаће: “Да ми Бог Узвишени, из Своје доброте и милости, није указао на Прави пут и да није дао да будем муслиман, био бих заиста један од оних којима је Узвишени Бог дао да кушају казну.”"
  37:58,"И казаће становник Раја: “А хоћемо ли, заиста, у рајским баштама уживања заувек да боравимо? И никад да умремо?”"
  37:59,"“Ми више никад нећемо умрети, него ћемо у Рају вечно бити. Ми нећемо бити изложени казни којој су изложени они који нису веровали”, казаће."
  37:60,"“Уживање које нам је дато, вечност у Рају и спасење од Ватре збиља је успех највећи и срећа непрекидна”, закључиће."
  37:61,"За овај, велики успех и вечно уживање у Божјој близини нека се труде вредни верници на овом свету! То је прави успех."
  37:62,"Па, је ли боље ући у Рај и уживати у благодатима које је Господар припремио Својим послушним верницима или ући у Пакао и јести одвратне плодове ружног дрвета Зеккум, којима ће се хранити неверници у Ватри, а које не може глад утолити?"
  37:63,"Свевишњи Бог учинио је да дрво Зеккум буде искушење онима који су себи насиље учинили не верујући и грешећи; онима који су рекли да у ватри не може постојати стабло јер ватра сагорева дрво."
  37:64,"Зеккум је дрво одвратних плодова које расте на дну Пакла."
  37:65,"Плод Пакленог дрвета Зеккум неописиво ружно изгледа, сличан је ђавољим главама, па је његов укус изузетно непријатан."
  37:66,"Неверници ће се у Паклу хранити плодом уклетог дрвета Зеккум и њиме ће пунити своје празне стомаке."
  37:67,"Након тога ће они који нису веровали бити појени одвратном, врелом текућином."
  37:68,"Будући да ће они који нису веровали бити излагани разним врстама патњи, биће после тога враћени у огањ."
  37:69,"Они који нису веровали у Божју Објаву и одбијали да следе Мухаммеда, нека је мир над њим и милост Божја, и да верују у све посланике, затекли су своје претке на странпутици, у заблуди и незнанобоштву, па су их у томе слепо следили."
  37:70,"Дакле, своје су претке у заблуди доследно следили."
  37:71,"Посланиче, народи који су живели пре неверника из племена Курејш већином су били у заблуди, нису спознали Праву стазу. Твоји сународници нису први народ који је с Правог пута скренуо."
  37:72,"Тако је било, премда им је Свезнајући Аллах слао веровеснике да их опомињу на казну у Ватри и застрашују Божјом срџбом. Они су и даље били неверници."
  37:73,"Посланиче, зато размисли о томе како су скончали невернички народи, које су посланици упозоравали, али их они нису следили! Скончали су у ватри, у којој ће вечно остати, јер су били неверници и јер су посланике у лаж угонили."
  37:74,"А искреним верницима, који су само Бога обожавали и само Њему били послушни, Бог Узвишени, указао је Своју доброту и милост. Њих је Бог спасио судбине која чека невернике порицатеље."
  37:75,"Посланик Ноје, мир над њим, обратио се Свемогућем Богу молбом у тешкој невољи која га је задесила, да му помогне против његових сународника, неверника – Бог му се убрзо одазвао."
  37:76,"Узвишени Бог је спасио Ноја, мир над њим, и вернике из његове породице од узнемиравања оних који нису веровали и од очите пропасти, тј. од великог потопа који их је задесио."
  37:77,"Племенити Бог почастио је посланика Ноја, мир над њим, оставивши у животу његове следбенике, вернике, након што је невернике уништио у Потопу."
  37:78,"И сачувао је Бог Узвишени, спомен на Ноја, мир над њим: спомиње га по добру и хвали."
  37:79,"И Ноје је у миру и спасу од Узвишеног Бога, и нека се не спомиње осим по добру."
  37:80,"Онако како је Узвишени Бог наградио и почастио посланика Ноја, мир над њим, почастиће и наградиће сваког ко је послушан Узвишеном Богу и ко само Њега искрено обожава."
  37:81,"Посланик Ноје, мир над њим, био је, заиста, Божји искрени и одани слуга."
  37:82,"Након што је Свемогући Бог спасио Ноја, мир над њим, и вернике, потопио је невернике, све их је уништио."
  37:83,"Аврам је био припадник Нојеве вере. Као и Ноја, Аврам је позивао у монотеизам."
  37:84,"Спомени кад се Аврам вратио свом Створитељу чистог срца од вишебоштва, и као искрени саветник према људима."
  37:85,"Кад је осудио свог оца и своје сународнике незнанобошце: “Каква су ово божанства која обожавате, а не Бога?”"
  37:86,"“Зар обожавате лажна божанства која сте сами измислили?” Упитао их је посланик Аврам, мир над њим."
  37:87,"И додао је: “И шта мислите, како ће с вама поступити Бог, Господар светова, ако будете неверници и ако поред Њега друге обожавате?”"
  37:88,"И посланик Аврам погледа звезде, као онај који дубоко размишља, желећи да нађе оправдање да не пође са својим сународницима на светковину на коју су обавезно одлазили."
  37:89,"Аврам, мир над њим, обратио се затим својим сународницима рекавши да је болестан, и да не може с њима поћи на светковину."
  37:90,"Чувши да Аврам то говори, отишли су а њега су оставили."
  37:91,"А чим су незнанобошци напустили насеље, посланик Аврам, мир над њим, понесе секиру и оде њиховим киповима па им се наруга рекавши: “Зашто не једете ову храну коју су вам сервирали незнанобошци?”"
  37:92,"“Зар не говорите? Зашто не одговарате на питања? Зар се људи вас, а не Бога, обожавају!”"
  37:93,"И он се примакну те поче разбијати кипове десницом."
  37:94,"Аврамови, мир над њим, сународници, обожаваоци тих кипова, дођоше ужурбано."
  37:95,"Храбар и постојан, Аврам, мир над њим, упитао је незнанобошце, корећи их: “Како можете обожавати кипове које сте сами исклесали?!”"
  37:96,"“Зар лажне богове обожавате, а не Бога, Који ствара вас и дела ваша која својим рукама чините? Бог једини заслужује да се обожава и да Му се притом нико и ништа равним не сматра.\""
  37:97,"Пошто је посланик Аврам, мир над њим, победио незнанобошце аргументима, посегнули су за силом. Узвикнули су: “Припремите огромну ломачу и баците у њу Аврама!”"
  37:98,"незнанобошци су хтели да напакосте Авраму, мир над њим, свом сународнику, али их је Свемогући Бог изнад свега понизио: посланик Аврам победио их је и њихова је сплетка сасвим пропала. Господар је учинио да ватра у коју су Аврама бацили буде хладна и спасоносна."
  37:99,"Аврам, мир над њим, рече: “Ево, иселићу се из неверничке земље онамо где ћу моћи слободно да обожавам Бога и да чиним добра дела! Бог ће ме, не сумњам у то, упутити на најисправнији пут у погледу вере и материјалних добара.”"
  37:100,"Потом је посланик Аврам замолио Бога да му дарује честит пород који ће ми бити помагач и замена за његов народ у туђини."
  37:101,"Узвишени Бог, одазвао се Авраму, мир над њим, на молбу: даровао му је сина Јишмаила, који се од раног детињства одликовао проницљивошћу и којег је Бог благословио у свим његовим пословима. То је била радовест коју је Бог дао посланику Авраму."
  37:102,"Кад је Ишмаел одрастао и почео у пословима помагати оцу Авраму, мир над њим, Аврам рече: “Бог ми је заиста показао у сну да те требам заклати, па шта ти мислиш о томе?” А снови веровесника су истина, нису од сотоне. Ишмаел се повиновао овој заповеди и само казао: “Приступи извршењу Божје наредбе и закољи ме! Видећеш да ћу стрпљиво поднети Божју одредбу, да ћу Му се покорити! Ја сам задовољан Божјим одређењем.”"
  37:103,"И њих двојица, Јишмаил и Аврам, повиноваше се Божјој наредби. Аврам је положио на тло сина Јишмаила како би га заклао."
  37:104,"Тад, у том тешком тренутку, Свезнајући Бог зовну Аврама."
  37:105,"Зовнуо га је: “Авраме, извршио си оно што се од тебе тражило у сну! Као што је тебе, Авраме, Племенити Бог наградио због чврстог веровања и извршења Божје заповести, исто тако наградиће све оне који се одазову Зналцу свих тајни и сачуваће их од пропасти.”"
  37:106,"Заповест да Аврам, мир над њим, закоље сина Јишмаила био је заиста огромни испит, који је Аврам положио."
  37:107,"Бог Узвишени, искупио је Јишмаила великим овном којег је заклао Аврам уместо свог сина."
  37:108,"Осим тога, Свевишњи Бог сачувао је леп спомен на посланика Аврама, мир над њим, у каснијим нараштајима: сви га спомињу по добру."
  37:109,"Нека је мир Авраму од Бога, и сигурност од сваког страха и сваке непријатности!"
  37:110,"Као што је Аврама Узвишени Бог наградио због извршења заповести, исто тако наградиће све оне који се одазову Богу, Зналцу свих тајни, и сачуваће од страдања."
  37:111,"Посланик Аврам, мир над њим, био је један од Богу оданих и искрених слуга."
  37:112,"Свевишњи Бог обрадовао је посланика Аврама другим сином Исаком, кога је такође учинио веровесником и оданим верником – као награда Авраму за послушност Богу и намеру да закоље сина јединца Јишмаила."
  37:113,"Узвишени Бог дао је да Аврам и Исак буду благословљени, обасуо их је бројним благодатима, у шта спада и то да су имали много потомака. И учинио је да међу њиховим потомцима има добрих људи и богобојазних верника, али и оних који сами себи наносе јасно неправду верујући у политеизам и чинећи грехе."
  37:114,"Племенити Бог указао је Своју милост и доброту Мојсију и Арону давши им посланство."
  37:115,"Бог је спасио од дављења Мојсија, Арона и синове Јишмаилове који су у њих поверовали, а пре тога – од свеопштег поробљавања које им је претило од фараона."
  37:116,"Господар им је помогао да победе фараона и да њихова реч буде изнад речи непријатеља."
  37:117,"Бог је Мојсију и Арону дао Тору, јасну књигу у којој нема никаквих нејасноћа."
  37:118,"И њима двојици Узвишени Бог је указао на Прави пут, у којем нема девијације. То је Ислам, пут који води ка Божјем задовољству."
  37:119,"Осим тога, Племенити Бог сачувао је леп спомен на посланике Мојсија и Арона у каснијим нараштајима."
  37:120,"Нека је поздрав мира, леп и благословљен, од Бога Мојсију и Арону, сигурност од сваког страха и свих непријатности и нека их прати Његово задовољство!"
  37:121,"Као што је Бог Узвишени, наградио огромном наградом Мојсија и Арона због тога што су чинили добра дела, исто тако наградиће све оне који се одазову Богу и Њему се покоре."
  37:122,"Посланици Мојсије и Арон били су одане Божје слуге, верници који су следили заповести."
  37:123,"Илјас, мир над њим, био је један од оних које је Свезнајући Бог одабрао и почастио веровесништвом."
  37:124,"Илјас, мир над њим, обратио се својим сународницима, синовима Израиљевим: “Бојте се Бога тако што ћете извршавати заповести, а сустезати се од забрана; а незнанобоштво је највећа забрана!”"
  37:125,"“Зар се клоните обожавања Бога, Узвишеног, најлепшег Створитеља, а обожавате Бала?” Укорио их је."
  37:126,"“Само је Бог Узвишени, ваш Господар, Он вас је створио, као и претке ваше. Он заслужује да се обожава, а не кипови, који ни зло ни добро не могу донети”, казао је Илјас."
  37:127,"Међутим, синови Израиљеви су прогласили лажовом веровесника Илјаса, који им је био послат, и зато ће их Свемогући Бог бацити у ватру."
  37:128,"Али оне који су били одани Силном Богу и искрено Га обожавали Бог ће, из Своје превелике доброте и милости, сачувати и спасити."
  37:129,"Свезнајући Бог сачувао је леп спомен на Илјаса у каснијим нараштајима, па ће и њега спомињати по добру."
  37:130,"Нека је Илјасу поздрав мира од Свевишњег Бога и похвала!"
  37:131,"Као што је Узвишени Бог наградио и почастио Илјаса, наградиће све оне који се одазову Богу и Њему се покоре."
  37:132,"Веровесник Илјас био је Богу одана слуга, непоколебљив и сасвим искрен у веровању."
  37:133,"Лот, мир над њим, посланик племенити, био је један од оних које је Свезнајући Бог почастио веровесништвом и послао га као оног који радосне вести доноси и упозорава."
  37:134,"Сети се да је Силни Бог спасио и поштедео Лотову, мир над њим, породицу од страшне казне која је послата на његов народ."
  37:135,"Али ипак, Господар светова није дозволио да се спаси Лотова, мир над њим, жена јер је била једна од оних што нису веровали у Бога."
  37:136,"Затим смо уништили порицатеље, оне који нису поверовали у оно што им је Лот говорио."
  37:137,"Меканци, ви путујући према Сирији пролазите ујутру поред настамби Лотовог народа."
  37:138,"А и ноћу такође пролазите поред настамби уништеног народа. Па зашто не размислите о казни која их је стигла зато што су били неверници и зато што су чинили разврат који дотад нико чинио није?"
  37:139,"И Јона, мир над њим, био је један од оних које је Свезнајући Бог почастио веровесништвом и одабрао за Свог изасланика да донесе радосне вести и да упозори."
  37:140,"Јона, мир над њим, напустио је свој народ без Божје дозволе и побегао на лађу која је била крцата људима и теретом."
  37:141,"Лађа на коју се укрцао веровесник Јона, мир над њим, почела је помало тонути услед терета, па су њени власници одлучили да се баци коцка како би се неко од путника, ради растерећења лађе, бацио у море. Коцка је, више пута, пала на Јону, мир над њим. И би бачен у море!"
  37:142,"И заиста, бачен је у море па га је огромни кит прогута. Напустивши своје сународнике којима је био послат а да му то Свезнајући Бог није био дозволио."
  37:143,"И да пре тога није био честити верник који је увек славио и непрестано спомињао Бога, Узвишеног, и да није спомињао Бога у утроби рибе..."
  37:144,"Дакле, да није био један од добрих, остао би мртав у утроби рибе до Судњег дана."
  37:145,"Међутим, Милостиви Бог извео га је из утробе рибе и избацио на пусто место на којем није било ни растиња ни људи. Јона, мир над њим, био је, уз све то, исцрпљен и болестан због тога што је неко време био у утроби рибе."
  37:146,"Из Своје доброте и милости, Племенити Бог учинио је да изнад Јона, мир над њим, на том пустом месту израсте врежа тикве, да се склони у хлад и једе њене плодове који су уједно били и лек за његову болест."
  37:147,"Након што је Бог Узвишени, избавио веровесника Јону, мир над њим, из утробе оне рибе, послао га је својим сународницима којих је било стотину хиљада, па и више."
  37:148,"И они су поверовали у његово посланство и почели су га следити, па им је Бог Узвишени, дао да до смрти уживају у благодатима."
  37:149,"Упитај, Веровесниче, своје сународнике, корећи их: “Како то да кћери, које вама нису драге, приписујете Богу, а синове, које волите, приписујете себи?! Каква је то подела?”"
  37:150,"И додај: “Јесте ли били присутни кад је Свемогући Бог стварао анђеле у женском роду, па ви, ето, говорите оно што сте видели и чему сте лично сведоци?”"
  37:151,"Незнанобошци су ти који лажу на Бога и клевећу Га да би му приписали сина, они су ти који лажу у својој тврдњи."
  37:152,"37:151"
  37:153,"Због чега би Узвишени Бог кћери синовима претпоставио, па анђеле Својим кћерима учинио – нека је узвишен од тога!"
  37:154,"Незнанобошци, ваше је расуђивање ружно! О како сте неправедни! О како је гнусно да кћери, које њима нису драге, Богу приписују, а синове, које воле, себи приписују!"
  37:155,"Зар не знате да је немогуће, незамисливо и недопустиво да Узвишени Господар има дете?! Да имате памети, не бисте такво нешто говорили."
  37:156,"Имате ли очигледан и непобитан доказ из Књиге или речи посланика за своју ништавну тврдњу?"
  37:157,"Ако ли чак имате очигледан доказ у Књизи, покажите ми га, ако истину говорите!"
  37:158,"Незнанобошци између анђела и Бога сродство успостављају, а они знају да ће неверници бити доведени на Судњи дан и да ће бити у ватри Пакла кажњени."
  37:159,"Нека је Бог узвишен и нека је далеко од оног како о Њему незнанобошци говоре! Они, наиме, говоре неприличне речи, па кажу да Бог има дете, да постоје и друга божанства и тако даље."
  37:160,"А Божји искрени верници не говоре о Господару оно што не приличи, него Му приписују узвишена и савршена својства."
  37:161,"Ви, о незнанобошци, и они које обожавате, а не Узвишеног Бога, немоћни сте!"
  37:162,"Немоћни сте и не можете никог у заблуду да одведете."
  37:163,"Можете одвести у заблуду само оног коме је Бог одредио да буде у Ватри, зато што је изабрао пут уаблуде уместо пута истине. А кад је реч о вама и лажним божанствима која обожавате, то није у вашој моћи."
  37:164,"Говорећи о томе да обожавају и служе једино Богу и да немају ништа с тврдњама незнанобожаца, анђели кажу: “Свако од нас има одређено место и улогу кад се ради о послушности Богу.”"
  37:165,"“Ми смо приликом богослужења у редове поређани и славимо Бога. Њему не приписујемо оно што му не приличи од својства и назива...”, рекли су."
  37:166,"37:165"
  37:167,"А безбожници су, пре него што је Племенити Бог послао посланика Мухаммеда, нека је мир над њим и милост Божја, из незнања говорили: - Е да нам је претходна књига као што је нпр. Тора, онда бисмо Бога искрено обожавали. Мада они лажу! Напокон дошао им је Посланик Мухаммед, нека је мир над њим и милост Божја, са Кур'аном па су порекли. Знаће они шта их чека од несносне патње на Судњем дану."
  37:168,"А незнанобошци су, пре него што је Племенити Бог послао Посланика, нека је мир над њим и милост Божја, из незнања говорили: - Е да нам је претходна књига као што је нпр. Тора, онда бисмо Бога искрено обожавали. Они лажу! Дошао им је, напокон, Посланик Мухаммед, нека је мир над њим и милост Божја, са Кур'аном па су их порекли. Сазнаће они шта их чека од несносне патње на Судњем дану."
  37:169,"А безбожници су, пре него што је Племенити Бог послао Посланика, нека је мир над њим и милост Божја, из незнања говорили: - Е да нам је претходна књига као што је нпр. Тора, онда бисмо Бога искрено обожавали. Мада они то лажу!"
  37:170,"Коначно дошао им је Мухаммед, нека је мир над њим и милост Божја, са Кур'аном па су порекли. Знаће они шта их чека од несносне патње на Судњем дану."
  37:171,"Реч Божја, која се мора провести и коју нико не може одбити, о Божјим посланицима давно је речена, да ће против непријатеља својих бити помогнути тиме што их је Узвишени даровао снагом и аргументима и да је победа Божјој војсци неминовна, како би Његова реч била горња."
  37:172,"37:171"
  37:173,"37:171"
  37:174,"Зато се, Божји Посланиче, окрени од оних који не верују и одбијају се повиновати Богу, све док не истекне време које им је Свезнајући Бог одредио, тј. док не дође време да буду кажњени!"
  37:175,"И посматрај, Веровесниче, помно пратећи на какве ће их муке Свемогући Бог ставити, а и они ће посматрати па ће видети последице својих недела и неверовања, и то онда кад им та спознаја неће бити од користи."
  37:176,"Па зар незнанобошци пожурују да их стигне Божја казна?"
  37:177,"И освануће засигурно јутро у којем ће их казна стићи, а грозно ће то јутро бити!"
  37:178,"Зато се, Веровесниче, окрени од незнанобожаца све док не наступи време казне!"
  37:179,"И посматрај, Веровесниче, помно пратећи на какве ће их страшне муке Свемогући Бог ставити."
  37:180,"Мухаммеде, нека је слављен и величанствен Бог, Господар твој, Господар величине, славе и достојанства, и нека је врло високо изнад свега што о Њему износе непријатељи вере, који Му приписују мањкавости!"
  37:181,"И нека су вечни мир, сигурност и благослов Божјим посланицима, одабраним људима."
  37:182,"А захвала припада Узвишеном Богу, Господару светова, само је Он тога достојан. Он је Господар свега што постоји, нема истинског Бога осим Њега."
  38:1,"Кад се ради о кур’анским скраћеницама, о којима смо говорили на почетку поглавља ел-Бекара. Свевишњи Бог заклиње се часним Кур’аном, у којем се налази све што је људима корисно у погледу овог и Будућег света. А Аллах нема саучеснике, како то мисле незнанобошци."
  38:2,"Али, они који не верују охоло се отуђују од монотеизма тиме што се супротстављају Силном Богу и Посланику, нека је мир над њим и милост Божја."
  38:3,"Узвишени Бог, уништио је многе неверничке народе пре овог народа, па су исти ти народи тражили помоћ од Бога кад их је сустигла казна, и повиновали су се Богу кајући се, али је за покајање било касно."
  38:4,"Незнанобошци се чуде што им је послат Посланик, нека је мир над њим и милост Божја, да их упозори на то да ће их стићи казна уколико остану неверници. Незнанобошци су видели јасне доказе истинитости Мухаммедовог посланства, па ипак говоре: “Мухаммед само лаже и магијом вешто вара своје сународнике! Он лаже када тврди да је Божји посланик коме се објављује.”"
  38:5,"И говоре: “Зар тај човек може свести бројна наша божанства на једног Бога? Тај његов поступак заиста је чудна ствар.”"
  38:6,"Угледници и прваци између неверника кренуше подстицати своје истомишљенике да остану доследни обожавању кипова, а не Бога, и да трпељиво устрају у својој вери. Рекли су: “Мухаммед позива у Ислам како би себи осигурао углед и власт на Земљи, и жели да га ми следимо!”"
  38:7,"И додали су: “Нисмо чули да наши преци спомињу постојање само једног Бога, поред Којег се нико и ништа друго не сме обожавати. Заправо, нисмо чули ни да хришћани, Исусови следбеници, говоре да постоји само један Бог. Ето, Мухаммед само измишља лажи и доноси оно што је свима непознато.”"
  38:8,"И кажу: “Зашто да Бог између нас баш Мухаммеду објави Књигу, а не нама који смо аристократе и великаши?” Многобошци су у сумњи у погледу оног што ти је објављено, Посланиче. Будући да их још није стигла казна, живе у обмани; да их казна стиге, не би чинили неверство и не би веровали у незнанобоптво, нити би сумњали у оно што ти се објављује."
  38:9,"Располажу ли мекански неверници ризницама Божје милости и доброте? А Бог је силан, па се нико против Њега не може борити, и изузетно је дарежљив, и даје без рачуна оном коме Он хоће. Од његове доброте је да и веровесништво даје коме хоће. Они не располажу ризницама веровесништва, па да коме хоће дају, а коме хоће ускраћују."
  38:10,"Или, зар неверници владају небесима и Земљом и оним што је између њих, па располажу милошћу и опскрбом па коме желе дају, а коме хоће ускраћују? Ако имају власт на небесима и Земљи, нека се, онда, попну уз лестве на небо да себи осигурају располагање ризницама, из којих би давали и чије би благодати ускраћивали. Они то неће моћи да учине."
  38:11,"Мекански неверници, који поричу твоје посланство, биће поражени у сукобу с истином, као што су давно пре њих поражени невернички народи, који су порицали посланике."
  38:12,"Наиме, нису они први који су прицали истину, и пре меканских незнанобожаца порицали су народ Нојев, затим народ Ад, и фараон који је поседовао моћну војску помоћу које је кажњавао народ."
  38:13,"Пре њих порицали су Салахов народ Семуд, и Лотов народ, и Јофоров народ – сви су они једни друге подржавали у порицању посланика и неверовању у оно што су они доносили."
  38:14,"Сви споменути народи порицали су своје посланике и заслужили су због тога Божју казну која их је неизоставно стигла, па макар и након неког времена."
  38:15,"Они који поричу Мухаммедово, нека је мир над њим и милост Божја, посланство не чекају ништа друго осим другог дувања у рог, након којег им неће бити повратка на пролазан свет. Тад ће их снаћи казна уколико умру поричући Посланика, нека је мир над њим и милост Божја."
  38:16,"Ругајући се и негирајући могућност оживљења, незнанобошци говоре: “Господару наш, казни нас што пре на овом свету, пре Часа суђеног!”"
  38:17,"Божји Посланиче, отрпи те негативности које незнанобошци говоре о теби. Сети се, Посланиче милости, слуге Божје, веровесника и доброг човека Давида, мир над њим, који је располагао великом снагом и био је храбар у борби против неверника, и стрпљиво се покоравао Богу, и који се много и искрено кајао, и који је чинио богоугодна дела."
  38:18,"Свемогући Бог потчинио је брда да заједно с Давидом, мир над њим, хвале Бога, па су Га славила свако јутро и свако вече."
  38:19,"И птице је Бог потчинио; окупљале су се код веровесника Давида, мир над њим, и слушале су његове заповести у погледу слављења Узвишеног Бога."
  38:20,"Свезнајући Бог учврстио је Давидову, мир над њим, власт помоћу војски и опреме, а и дао је да га људи уважавају и да га се боје. Осим тога, Свевишњи Бог почастио га је веровесништвом, знањем и способношћу да се лепо изражава када суди међу људима; судио је свима праведно."
  38:21,"Веровесниче, је ли до тебе допрла вести о двојици парничара који су прешли преко зида Храма док је Давид, мир над њим, у њему чинио богослужење?"
  38:22,"Њих двојица су упали Давиду, мир над њим, без тражења дозволе, па се уплашио. Рекли су му, видевши га уплашеног: “Немој се бојати, не желимо ти наудити, ми смо парничари! Наиме, један од нас двојице починио је насиље оном другом, па ти пресуди између нас по правди, немој ником учинити нажао и упути нас на најбоље решење.”"
  38:23,"Један од њих двојице рече Давиду: “Ево овај пријатељ мој има деведесет и девет оваца, а ја имам само једну овцу, и он жели, из похлепе, да узме и моју овцу, па ми је рекао: ‘Дај ти њу мени!’ Па ме победио у препирци.”"
  38:24,"Веровесник Давид на то рече оном парничару што је оптужио оног другог: “Твој ти је пријатељ, заиста, учинио насиље тражећи да припојиш његовом стаду своју једину овцу. Многи ортаци чине једни другима неправду и не односе се једни према другима уљудно, а тако се не понашају они који верују у Бога, свог Господара, и стрепе од Његове казне. У односу на бројност неправедних ортака који прелазе границе, мало је оних који су праведни и богобојазни.” И Давид се увери да га је Бог Узвишени, довео пред кушњу помоћу те парнице, па затражи опрост од Милостивог Бога, паде лицем на тло и покаја се, искрено и понизно."
  38:25,"Узвишени Бог, опростио је Давиду, мир над њим, грех који је учинио, примио је његово покајање и Себи га приближио па му је припремио дивно пребивалиште на Будућем свету."
  38:26,"Давиде, Свевишњи Бог учинио те је намесником на Земљи и учинио је да будеш судија међу људима и у верским и световним питањима, па зато суди праведно, а нипошто немој следити своје прохтеве и немој бити пристрастан према својим ближњима или пријатељима, па да пресудиш у њихову корист над странцима, односно над непријатељима! Ако би ти следио своје прохтеве, скренуо би с Правог пута и отуђио би се од истине. Оне који су скренули с Божјег пута и друге одводе у заблуду чека страшна, болна патња у ватри Пакла зато што су занемарили Дан устанућа. Да су имали на уму Судњи дан и полагање рачуна, бојали би се последица и не би следили своје прохтеве."
  38:27,"Свезнајући Бог створио је небеса и Земљу и оно што је између њих из велике мудрости; није их створио ради игре и забаве, како то мисле неверници. Тешко њима у Паклу ако умру као они који не верују у Бога и који о Њему имају негативно мишљење."
  38:28,"Према онима који верују у Бога и следе Посланика, и чине добра дела Господар неће поступити као с неверницима грешницима који ремете ред на Земљи чинећи неверство и грехе! Према онима који су богобојазни, па извршавају заповести и сустежу се од греха нећемо поступити као с неверницима и дволичњацима, који су огрезли у гресима. То би била неправда, а она не приличи Господару. Бог ће богобојазне вернике наградити тако што ће их увести у Рај, а невернике несрећне казниће тако што ће их бацити у Ватру. Те две категорије не могу код Бога имати исти статус и није им исти повратак."
  38:29,"Овај Кур’ан, који је објављен Божјем посланику Мухаммеду, нека је мир над њим и милост Божја, благословљена је књига која садржи бројна добра, како би људи промишљали о значењу њених речи и да из ње разумни извлаче користи."
  38:30,"Свемогући Бог поклонио је племенитом веровеснику Давиду сина Соломона – дар од Себе, почаст и срећу. О, како је Соломон, мир над њим, добар човек био! Он се често и искрено кајао Узвишеном Богу, тражио је опрост и понизно се Господару обраћао."
  38:31,"Спомени, Посланиче Ислама, кад су пред Соломона, мир над њим, у касно послеподне изведени пунокрвни коњи који су на три ноге стајали, јер су били витки и спремни за галоп! Тај дивни призор заокупио је веровесника Соломона, мир над њим, све до сунчевог заласка."
  38:32,"Веровесник Соломон, мир над њим, рече: “Уместо да обавим молитву и паднем ничице пред Богом, ја сам показао љубав према коњима, овоземаљским украсом, и пропустио сам послеподневну молитву.”"
  38:33,"Затим је Соломон, мир над њим, заповедио да му врате коње који су били изведени пред њега, па их је почео ударати сабљом по ногама и вратовима."
  38:34,"Свезнајући Бог ставио је Соломона пред искушење кад је на његов престо поставио сотону у људском обличју, који је владао кратак временски период. Након тога је Бог вратио Соломонову власт и дао му да влада сотонама."
  38:35,"Соломон, мир над њим, замолио је: “Боже, Господару мој, опрости ми грех мој и даруј ми велику власт какву нико, осим мене, неће имати, ни упоредо са мном, а ни касније! Боже, Ти си изузетно дарежљив и чиниш Својим слугама огромно доброчинство.”"
  38:36,"И Узвишени Бог је услишао ову Соломонову, мир над њим, молитву: подарио му је власт какву је тражио и потчинио му је, уз то, снажне ветрове који су благо али брзо дували онамо куда је он хтео."
  38:37,"Свевишњи Бог потчинио је веровеснику Соломону, мир над њим, и ђаволе, па су за њега обављали послове које је хтео; неки су градили настамбе и дворце, а неки су, опет, ронили у дубоким морима и вадили бисер из њих."
  38:38,"А били су му потчињени и бунтовни, обесни ђаволи; они су били свезани у ланце, па нису могли да се померају."
  38:39,"Бог је рекао: “Ова огромна, неограничена власт посебан је Мој дар теби, Соломоне! Тражио си то у молитви, па смо ти дали. Зато даруј коме хоћеш, а лиши кога хоћеш, и знај да нећеш одговарати пред Богом, Узвишеним, ни због давања ни због ускраћивања!”"
  38:40,"Веровесника Соломона, мир над њим, чека у Рају предивно место и високе разине. Он је био Наш близак и веран слуга."
  38:41,"Сети се, Божји Посланиче, доброг човека и веровесника Јова, мир над њим, кад је замолио Бога: “Ђаво је узрок моје болести, он ме узнемирава и жели ми наштети!”"
  38:42,"Свезнајући Бог је заповедио веровеснику Јову, мир над њим, да удари ногом о земљу, на једном месту, након чега је ту проврла хладна, питка вода коју је Јов, мир над њим, пио и њоме се купао. Била је то лековита вода помоћу које је Бог Узвишени, излечио овог веровесника и отклонио његову невољу."
  38:43,"Након тога, Племенити Бог услишио његову молитву и отклонио је од њега болест, па му је дао жена и много деце, унука и потомака – као дар јер је веровесник Јов, мир над њим, био стрпљив и задовољан судбином. У томе је поука увиђајнима да Бог Узвишени, после тешкоће и кушње даје излаз, олакшицу и награду."
  38:44,"Свемогући Бог заповедио је Јову, мир над њим, да узме сноп грања и да њиме благо удари своју супругу, да на тај начин изврши своју заклетву да ће своју супругу, због грешке, истући са стотину удараца. Јов, мир над њим, био је стрпљив и одан Богу, и био је задовољан Његовом одредбом. Он је био диван Божји слуга, богобојазан, послушан и много се кајао."
  38:45,"Божји Посланиче, спомени добре Божје слуге и веровеснике искрене: Аврама, Исака и Јакова, који су били одани Богу, и који су чинили дела која Он воли. Они су били увиђајни и постојани у истини."
  38:46,"Њих је Узвишени Бог, одликовао посебном врлином, а то је да увек имају на уму Будући свет, да никад не заборављају полагање рачуна, па су се припремали за Дан проживљења и људе су позивали да се припремају за то."
  38:47,"Ми смо њих одликовали да Нам буду послушни и само Нас обожавају, па смо их изабрали за то да носе обавезу достављања објаве."
  38:48,"Сети се, Божји Посланиче, добрих људи и веровесника искрених: Јишмаела, Аврамовог сина, затим Јелисеја, Илије и Језекиља, чији се спомени с ужитком спомињу! Сви су они били доброчинитељи и честити; њих је Бог Узвишени, одабрао за достављање посланице и подарио им је најлепше одлике."
  38:49,"Ово је у Кур’ану похвала споменутим људима. А богобојазне, који извршавају заповести и сустежу се од греха, чека прелепо пребивалиште на Будућем свету."
  38:50,"Чека их наслађивање у вечним баштама, из којих никад неће бити изведени, а Рајске ће капије, кад они до њега дођу, отворене бити – као израз добродошлице и радости због њиховог доласка."
  38:51,"Честити ће се у Рају одмарати наслоњени на украшеним диванима, где ће тражити најукуснију храну, пиће, вино, воће и све што њихове душе пожеле."
  38:52,"Честити ће у Рају поред себе имати заносно лепе жене, чедне, које ће гледати само у своје мужеве."
  38:53,"Ово је лепа награда која је обећана онима који су били богобојазни на овом свету, и чинили добра дела."
  38:54,"Ови племенити, благословљени дарови које ће Бог дати Својим штићеницима јесу од Њега, они никад неће престајати."
  38:55,"Овако ће на Дану коначног полагања рачуна бити дочекани верници, а дотле оне који су прелазили границе, па су били неверници и чинили грехе чека грозно повратиште и неописиво тежак положај на Дану судњем."
  38:56,"Њих ће Силни Бог, Зналац свих тајни казнити у ватри Пакла која ће их пржити изнад и испод њих. Грозне ли постеље у ватри за оне који су на пролазном свету били порочни!"
  38:57,"Ову грозну, болну патњу кушаће грешници и незнанобошци. Биће кажњени и тако што ће, против своје воље, бити напајани кипућом водом и смрдљивом, изнад свега одвратном капљевином, тј. гнојем који ће цурити из тела становника Пакла. Тим пићем неће никад моћи да жеђ угасе."
  38:58,"Грешници ће у Паклу бити кажњавани и другим мукама сличним овим које су споменуте. Наиме, биће изложени многоструким казнама и тешкоћама."
  38:59,"Кад се грешници буду тискали на вратима Пакла, свака ће скупина кудити ону другу, па ће грешници говорити једни другима: “Ова ће гомила становника Пакла ући у ватру тискајући се с вама!” На то ће ови одговорити: “Нису добродошли и не било им пространо и угодно боравиште њихово! Они ће, као и ми, горети у Паклу.”"
  38:60,"Поданици ће онима које су следили, својим главешинама, рећи: “Ви нисте добродошли, нити имате икакве вредности! Ви сте били узрок да скренемо с Праве стазе. А Пакао је грозно боравиште и грозно је повратиште!” И једни и други биће становници Пакла."
  38:61,"Поданици ће рећи: “Господару наш, удвостручи патњу у Паклу онима који су били узрок да скренемо с пута истине и да се отуђимо!”"
  38:62,"Главешине неправедници такође ће казати: “Зашто у Паклу не видимо људе које смо на пролазном свету сматрали порочнима, онима који заслужују казну?”"
  38:63,"И рећи ће: \"Јесмо ли то грешили кад смо их исмејавали и понижавали? Или смо пак, исмевајући их, били у праву, па су они с нама у Паклу, али их још нисмо видели, па су нам из вида изгубљени?\""
  38:64,"И знајте да је расправљање међу становницима Пакла, о којем се овде говори, неупитно, мора се догодити."
  38:65,"Веровесниче, обрати се незнанобошцима: “Ја сам вама послат да вас опоменем и упозорим на болну патњу јер не верујете и поричете посланике! А нема истинског божанства осим Бога, Једног Јединог, Који нема саучесника! Бог је јединствен у погледу Свог Бића, имена, својстава… Он је свемоћан, нико Му се не може супротставити. И зато само Њега треба обожавати.”"
  38:66,"И додај: “Он је створитељ небеса и Земље и оног што је између њих. Он је силан у Својој власти, и нико Га не може надвладати. Он много прашта онима који се покају.”"
  38:67,"Божји Посланиче, реци незнанобошцима: “У часном Кур’ану, величанственој књизи, налазе се велике вести.”"
  38:68,"“А ви, о неверници, главе окрећете и отуђујете се од часног Кур’ана не поступајући према његовим упутама и доказима”, реци им."
  38:69,"Реци Посланиче: “Ја нисам ништа знао о препирци анђела приликом стварања Адама, али ме је Бог Узвишени, о томе известио у величанственом Кур’ану.”"
  38:70,"“Свезнајући Бог упознао ме је посредством објаве са неким непознатим догађајима, због тога што сам послат да упозорим на Божју казну.”"
  38:71,"Спомени дан кад се Племенити Бог обратио анђелима: “Створићу Адама од иловаче,”"
  38:72,"“И кад створим његове удове и савршен му облик и изглед дам па затим у њега душу удахнем па он оживи, ви му се о анђели, поклоните падањем лицем на тле!”"
  38:73,"И анђели су се, без изузетка, поклонили Адаму, извршавајући Божју заповест да тиме укажу почаст човеку."
  38:74,"Али је Сотона одбио да се поклони, из зависти, охолости и ината. Због тога је постао неверник."
  38:75,"Господар је упитао Сотону: “Због чега се ниси поклонио Адаму, којег сам, из почасти према њему, двема рукама Својим створио? Јеси ли се то узохолио над Адамом или се пак охолиш кад су у питању Моје заповести?”"
  38:76,"На то сотона одговори: “Нисам се поклонио Адаму зато што сам бољи од њега, материја од које сам створен племенита је, за разлику од материје од које је Адам створен. Мене си, Боже, од ватре створио а Адама од иловаче; ватра је боља и кориснија од земље.”"
  38:77,"“Излази из Раја, никад се више у њега нећеш вратити, проклет си и лишен Моје милости”, рече Бог Узвишени."
  38:78,"“Моје ће те проклетство до Дана устанућа пратити, никад га се нећеш моћи ослободити.”"
  38:79,"Сотона се обратио Силном Богу: “Господару мој, немој ме усмртити, већ ми дај времена до Дана устанућа!”"
  38:80,"“Дајем ти времена”, Бог рече."
  38:81,"Бог Узвишени, обећао је Сотони да ће га оставити у животу до одређеног времена, кад ће бити уништен."
  38:82,"Сотона рече: “Кунем се достојанством Твојим и величином Твојом да ћу зацело све људе одвраћати од послушности Теби и да ћу их наводити на странпутицу!”"
  38:83,"“Али, нећу моћи одвести у заблуду”, додао је проклетник, “оне Твоје слуге које упутиш на Прави пут, па Ти буду искрени у веровању, које си узео у окриље Своје милости и пажње!”"
  38:84,"Племенити Бог рече: “Моје речи су истина, јер само истину Ја говорим!”"
  38:85,"Свемогући Бог обећао је да ће напунити Пакао Сотоном и свима онима који га у неверству буду следили."
  38:86,"Обрати се, Веровесниче, меканским незнанобошцима: “Не тражим ја од вас награду нити какву надокнаду за достављање посланице и саветовање! И нисам извештачен, па не покушавам да учиним више од оног што ми је наређено.”"
  38:87,"“Овај величанствени Кур’ан није ништа друго осим опомена и упозорење људима и духовима.”"
  38:88,"Сигурно ћете сазнати истинитост и исправност овог Кур’ана, и то убрзо, на самрти."
  39:1,"Часни Кур’ан је Божја објава и ничија друго. Бог је силан у Својој власти, и нико Га не може надвладати; мудар је у свему, у стварању, управљању и прописивању."
  39:2,"Бог теби, Веровесниче, објављује овај Кур’ан, с истином и правдом, па само Аллаха Узвишеног, јединог Бога искрено обожавај."
  39:3,"Обавеза је само Свевишњег Бога искрено обожавати, притом Му никог не приписујући као саучесника. Они који поред Свемогућег Бога обожавају лажна божанства и узимају их за заштитнике говоре да их обожавају искључиво како би се они заузели за њих код Бога и како би се путем њих Богу приближили. А није тако. Племенити Бог пресудиће на Судњем дану између верника и незнанобожаца. К томе, знајте да Свезнајући Бог неће указати на Прави пут нити ће усрећити оног ко измишља приписујући Богу лажна божанства, нити ће упутити оног ко је незахвалан на Божјим благодатима."
  39:4,"Да је Бог Узвишени, хтео да има сина, одабрао би за дете неког од Својих створења – нека је слављен и хваљен Бог, немогуће је да Он има дете. Он је јединствен у погледу Бића, својстава и дела. У томе Он нема саучесника. Он је потчинио све што постоји."
  39:5,"Узвишени Бог, створио је небеса и Земљу ради огромне мудрости и с циљем, а није их створио ради забаве, како то говоре неправедници. Узвишен је Бог и веома далеко од тога. Бог чини да буде ноћ а нестане дан, и обрнуто. Бог је потчинио Сунце и Месец, учинивши да се крећу својом прецизно утврђеном путањом не прелазећи је, све до Смака света. Заиста, силан је у Својој власти Бог, Који се свети непријатељима, и Кога нико не може надвладати. Он много опрашта онима који се покају због греха."
  39:6,"О људи, Бог вас је створио од вашег праоца Адама и од њега његову супругу Еву. Он вам је од мужјака и женке камиле, краве, овце и козе осам врста створио. Бог вас ствара у мајчиним утробама, у различитим етапама, и то у три тмине: у тмини стомака, матернице и кошуљице. Ето тако Бог, Један Једини, ствара, нема истинског божанства осим Њега, искључиво Он полаже право да буде обожаван. Па ако сте свесни тога, куда се онда одмећете обожавајући лажна божанства која не могу ништа створити и која су сама створена!?"
  39:7,"Људи, уколико поричете Божје постојање, знајте да је Бог независтан, нема никакве штете од вашег неверства, него ви штету од тога имате! Узвишени Бог, није задовољан да људи буду неверници, нити им наређује да то буду, јер Он не заповеда чињење оног што не ваља. А задовољан је да Му буду захвални на благодатима, и наградиће их. Знајте да нико неће одговарати за грехе другог човека, него ће свако одговарати за оно што је лично он учинио. Ви ћете се на крају, о људи, вратити Узвишеном Богу ради полагања рачуна, на Дан устанућа, па ће вас Он известити о вашим делима и даће вам оно што сте заслужили. Свевишњи Бог је савршено упућен у све тајне, зна шта људи крију и шта потајно планирају. Богу ништа није скривено."
  39:8,"Када неверника задеси неко искушење, болест или несрећа понизно се обраћа Свемогућем Богу. Али, након што му Бог услиша молбу и отклони кушњу и бригу, и укаже му Своју милост и доброту, исти заборавља Божје доброчинство, и поред Бога друге обожава и слави, како би људе одвео у заблуду и удаљио их од Божјег пута. Реци, Веровесниче, охолом инаџији, порицатељу: “Уживај на овом пролазном свету у неверовању, бићеш, несумњиво, становник у Паклу и у њему ћеш вечно остати!”"
  39:9,"И, је ли неверник, који у Бога верује само у потешкоћи, а у благостању Га пориче, бољи од понизног и послушног верника који проводи ноћне сате у молитви, учењу Кур’ана, спомињању Бога, молитви, обједињујући страх од казне на Дану судњем и наду у Божју милост?! Реци им Божји Посланиче: “Јесу ли исти они који знају чиме их Бог обавезује, јер су спознали Бога, и они који о томе ништа не знају? Нису исти! А разлику између ове две категоре људи могу уочити само разумни, они чија урођена природа није искварена.”"
  39:10,"Божји Посланиче, обрати се онима који верују у Мене и посланике Моје: “Бојте се Божје казне извршавајући верске наредбе, а сустежући се од верских забрана! Оне који буду чинили добра дела на овом свету наградићемо тиме што ћемо им пружити помоћ, дати здравље и иметак, а на Будућем свету биће у Рају уведени. Земља је пространа онима који желе да обожавају лепог Бога, па нека се иселе у другу земљу ако у одређеној земљи не могу испољавати обележја вере. Бог ће, Узвишени, само стрпљивима на Дану судњем дати награду без обрачуна, јер ће огромна и неизбројива бити.”"
  39:11,"Веровесниче, обрати се људима: “Мени и мојим следбеницима Свевишњи Бог наређује да само Њега искрено обожавамо."
  39:12,"“Свевишњи Бог ми наређује да Му будем најпокорнији и најпреданији муслиман.”"
  39:13,"Такође реци, Божји Посланиче: “Бојим се да ћу, будем ли непослушан Господару светова, бити кажњен на Дану судњем, чије ће страхоте бити неописиво тешке.”"
  39:14,"И додај: “Ја служим само Свемогућем Богу, свом Господару, Једном Једином! Њега обожавам никог Му не придружујући у богослужењу.”"
  39:15,"И реци: “А ви, о незнанобошци, обожавајте кога год хоћете од својих кипова, идола и светаца!” Ове речи су својеврсна претња. Божји Посланиче, реци незнанобошцима: “Страдалници су они који на Дан страшног полагања рачуна упропасте себе и своје породице, јер су их одвели с пута истине и тако били узрок да не уђу у Рај, и да буду бачени у Ватру са њима. Заиста је то право страдање, без икакве сумње.”"
  39:16,"У ватри Пакла ће изнад незнанобожаца бити наслаге ватре, врелине и дима које ће их покривати, а и испод њих биће наслаге врелине, ватре и дима. Узвишени Бог подсећа на ову тешку патњу зато да би Га се људи бојали чинећи добра дела, а сустежући се од забрана."
  39:17,"Онима који избегавају обожавање идола, кипова, светаца и свега другог што људи обожавају мимо Бога и који се кају – припада радосна вест приликом смрти да ће да уђу у Рај, као и то да ће бити спашени у гробу и на Судњем дану. Посланиче милости, обрадуј тиме добре вернике!"
  39:18,"А то су они који слушајући речи умеју да направе разлику између лепог и ружног, и следе оно најлепше, јер је корисно. Њих је Бог упутио на Прави пут и подстакнуо их је на чињење најразборитијих дела, па их је учврстио. Они су заиста увиђајни, и своју природу нису искварили."
  39:19,"Јеси ли, Божји Посланиче, у могућности да упутиш оног коме је Свезнајући Бог предодредио да ће се, својом вољом, отуђити од истине и волети заблуду? Јеси ли у стању таквог човека да спасиш од казне у ватри? Ти то ниси у могућности."
  39:20,"А богобојазне, честите вернике, који су чинили добра дела и сустезали се од чињења греха чекају у Рају високе одаје, једне изнад других саграђене; а испод рајског дрвећа и двораца реке теку. То је Божје обећање верницима, које ће Он неизбежно испунити јер не крши Своја обећања."
  39:21,"Зар не видиш да Свемогући Бог спушта из облака благословљену кишу која затим улази у пукотине земље и од које настају, Божјом вољом, велики извори и реке. А затим помоћу исте те кише Бог Узвишени, даје да расте биље разноврсних боја и различитих карактеристика, које се, након зеленила и живота, осуши па пожути и на концу се скрши. У тим је Божјим створењима велика поука онима који имају памети и који размишљају о Божјем давању."
  39:22,"Зар су исти заблудели несретник чије је срце окорело, и не спомиње Бога, и онај чија је прса Бог Узвишени, учинио пространим за прихватање Ислама, па је спознао истину и следи је? Њих двојица никад неће бити исти. Вернике чека спас, а оне чије је срце окорело чека пропаст. Они су у јасној заблуди."
  39:23,"Свевишњи Бог објављује Посланику, нека је мир над њим и милост Божја, благословљену књигу Кур’ан чије су речи најлепше. Часни Кур’ан је књига чији су одломци слични једни другима у савршенству, и доследности, и неопречности. У њему се на различите начине говори о претходним народима и прописима, обећању и претњи, о особинама оних који истину следе те оних који у лаж верују. Богобојазне језа подилази кад слушају кур’анске одломке, јер страхују од казне на коју они упозоравају, а затим се њихове коже и срца смирују кад чују радосне вести, одломке о милости и подстицај на чињење добрих дела. И управо то што верници осете читајући величанствени Кур’ан јест Божја доброта према њима, и упута коју им је дао; а Бог на Прави пут упућује кога Он хоће. Нико не може упутити оног кога Свезнајући Бог остави у заблуди!"
  39:24,"Зар је исти онај који ће на Дан проживљења бити бачен у ватру на лице, са свезаним рукама иза леђа па ће се, јер је био порицатељ, од ватре моћи бранити само лицем, као онај којим ће Племенити Бог бити задовољан па га, као верника честитог, увести у Рај? Нису њих двојица исти, нити могу бити. Неверницима, који су сами себи нанели неправду верујући у незнанобоштво и чинећи грехе, биће речено на Великом дану: “Трпите последице лоших дела која сте чинили на овом свету! Ово сте заслужили.”"
  39:25,"Као што твој народ, Посланиче, пориче, тако су порицали и претходни народи, па их је Бог Узвишени казнио кад су се казни најмање надали, а није им ни на ум пало каква ће их казна стићи, да је неће осетити и да неће имати прилике да се покају."
  39:26,"Свевишњи Бог дао је да незнанобошци осете болну патњу и понижење на овом свету, а на Будућем свету их чека патња у Паклу, која ће бити најстрашнија и најтежа. Када би неверници само то знали!"
  39:27,"Узвишени Бог, у величанственом Кур’ану, који је објављен Мухаммеду, нека је мир над њим и милост Божја, наводи неверницима разне примере добра и зла, истине и неистине, веровања и неверовања, не би ли извукли поуку и сустегнули се од неверства и порока."
  39:28,"Часни Кур’ан је књига објављена на арапском језику чије су речи јасне а значење разумљиво, без било каквих компликација и контрадикторности, како би људи, читајући га, извукли корист и бојали се Племенитог Бога чинећи добра дела, а сустежући се од лоших дела."
  39:29,"Свезнајући Бог упоређује незнанобошце с робом који је у власти ортака који се отимају око њега, па је исти тај роб избезумљен и збуњен не знајући кога од њих да послуша; било којег да послуша, сигурно ће изазвати срџбу оног другог. И монотеисту, који је уверен у Будући свет и сталожен, који се труди да свом господару удовољи, сав усредсређен на наредбе и вољу једног власника. Јесу ли ова два роба у истом положају? Нису. Милостивом Богу припадају сва слава и хвала. Већина људи то не зна, па поред Бога обожавају друга лажна божанства."
  39:30,"Ти ћеш, Божји Посланиче, умрети, а и твоји ће непријатељи помрети, без имало сумње."
  39:31,"А затим ћете се, о људи, препирати пред Богом на Судњем дану. Тад ће се сазнати ко је на истини, а ко на неистини био."
  39:32,"Нико није неправеднији од оног ко о Богу говори оно што Му не приличи, па приписује другима оно што је својствено само Богу или сматра да Бог има жену и дете. Нико није неправеднији ни од оног човека који пориче Посланиково, нека је мир над њим и милост Божја, посланство и одбија упуту коју је он донео! А зар у Паклу неће бити место и стално станиште неверницима који поричу Бога и оно са чиме је дошао Божји посланик Мухаммед, нека је мир над њим и милост Божја? Да, у ватри ће њихово станиште бити."
  39:33,"Онај који доноси истину тј. објаву од Бога и воли истинољубивост у речима, делима и понашању, и онај ко верује у објаву и истински је следи у речима и делима – сви су они богобојазни и честити. Они су ти који извршавају заповести, а сустежу се од греха."
  39:34,"Ови истинољубиви, добри верници имаће код Свевишњег Бога разне, вечне радости и ужитке које буду желели. Биће то награда онима који су били доброчинитељи тако што су искрено обожавали Племенитог Бога и лепо се према људима опходили."
  39:35,"Тако ће бити, да би Бог Узвишени, прешао преко њихових лоших поступака и греха које су учинили на Земљи, јер су били верници који су се кајали и чинили добра дела после учињеног греха. И да би их Племенити Бог наградио најлепшом наградом узевши у обзир оно дело које је учињено најсавршеније и најискреније."
  39:36,"Зар Бог не чува Свог Посланика, нека је мир над њим и милост Божја, од узнемиравања, сплетки и зла неверника, па му ничим не могу наудити? Да, Бог му је довољан. Веровесниче, неверници, јер су незналице и малоумни, плаше те божанствима која уместо Бога обожавају, и тврде да ће ти она наудити, говорећи непромишљено! Онима које је Бог оставио у заблуди нико не може помоћи нити им ико може на пут разборитости указати!"
  39:37,"С друге стране, знајте да нико не може одвести у заблуду оног човека којег је Бог Узвишени, упутио. Зар Свевишњи Бог није силан у Својој власти? Он кажњава и оставља без подршке Своје непријатеље, Њему се нико не може успротивити. И зар се Узвишени Бог не освећује онима који Му се супротстављају кажњавајући их? Да, Бог је силан и кажњава Своје непријатеље."
  39:38,"Божји Посланиче, ако упиташ незнанобошце: “Ко је створио небеса и Земљу?” Они ће ти одговорити да их је створио Бог. Реци им, показујући немоћ божанстава којима се они клањају: “Јесу ли ваши богови које мимо Бога обожавате у стању да спрече какво зло ако Бог жели да ми се догоди или га чак од мене отклонити ако ме задеси? И јесу ли ваша божанства у могућности да задрже какво добро које ми Бог подари или да чак задрже Његову милост коју ми укаже?” Потом реци: “Мени је Бог Узвишени, довољан, на Њега се ослањам у свим пословима. На Њега се сваки монотеиста ослања.”"
  39:39,"Божји Посланиче, реци незнанобошцима: “Поступајте онако како поступате – као неверници и порицатељи – а ја ћу да поступам складно Божјој упути коју ми је дао, само ћу Њега да обожавам и једино ћу Њему да будем покоран и вероваћу у истину и према њој ћу да поступам! Ви ћете неизоставно знати завршетак мој и ваш.”"
  39:40,"“Сазнаћете, осим тога, кога ће да стигне Божја казна која ће да га сасвим понизи и осрамоти на овом свету, и на њега да се сручи на Будућем свету, из које му никад неће бити изласка, и у којој ће заувек остати.”"
  39:41,"Узвишени Бог објавио ти је часни Кур’ан с истином и правдом да људе упозориш. Онај ко буде веровао у величанствени Кур’ан само себи добро чини и у личну корист то ради. А онај ко да предност заблуди и отуђи се од истине биће на губитку и биће кажњен, сам ће себе тиме упропастити, а Богу неће тиме наштетити. Ти, Веровесниче, ниси задужен да бележиш шта људи раде, нити си дужан да их позиваш на одговорност за њихова дела, нити си дужан да присилиш људе да следе Прави пут. Твоје је да само јасно пренесеш посланицу."
  39:42,"Само Бог узима душе у часу смрти, кад дође време да живо биће умре. А и душе оних чији смртни час још није дошао на спавању. Узвишени Бог задржава душе које су умрле а оне чији смртни час није дошао оставља до рока одређеног из само Њему знаног. У узимању душе и слању душе оног који спава, у смрт и живот, јесу очигледни докази онима који размишљају да је Бог, Који то чини, у могућности да мртве оживи и да их позове на одговорност за дела."
  39:43,"Неверници узимају посреднике у виду својих идола желећи да се окористе њима а не од Бога! Веровесниче реци: “Зар узимате посреднике, а они вам не могу никакво добро осигурати, нити од вас могу какво зло отклонити? Уз то, божанства која обожавате уопште не осећају да их обожавате; нежива су материја, не поседују разум, не чују, не виде, не могу да говоре.”"
  39:44,"Божји Посланиче обрати се незнанобошцима: “Само Богу Узвишеном, припада заговорништво у целости. Код Њега се може заузети само онај коме Он дозволи и чијим је заузимањем задовољан. Богу припада власт на небесима и на Земљи. А на Дану судњем вратићете се сви Богу, о људи, да би сваком дао оно што је заслужио.”"
  39:45,"Кад се једино Бог спомене, а не и божанства мимо Њега, замру срца неверника грешника, оних који поричу оживљење на Будућем свету и полагање рачуна. Али, спомену ли се лажна божанства која они обожавају, њих одједном радост обузме."
  39:46,"Реци, Божји Посланиче: “Мој Боже, Створитељу небеса и Земље из ничег и без ранијег примера, о Ти, Којем је познато оно што нико не види и оно што је видљиво, Ти ћеш пресудити међу Својим слугама на Судњем дану у погледу веровања, у чему су се људи разилазили на овом свету! Тад ће се знати ко је био у праву, а ко није; ко је срећан, а ко несрећан!”"
  39:47,"Кад би они који су били у идолопоклонству грехе и неправду себи наносећи, имали сва блага и ризнице и многоструко више, све би то дали на Дану судњем да се искупе од патње коју ће угледати након оживљења. А кад би све то и поседовали и понудили као искуп од казне, не би се од њих примило. Од Свемогућег Бога снаћи ће их врсте казне које нису очекивали."
  39:48,"И незнанобошцима ће бити предочена ужасна казна због огромних грехова које су чинили на овом свету. Са свих страна снаћи ће их болна казна – казна којој су се исмејавали када им се њоме претило."
  39:49,"Ако неверника снађу невоље и искушења, као нпр. болест и сиромаштво, искрено се обраћа Свевишњем Богу молећи Га за спас. Након што му Племенити Бог отклони невољу и подари благодат здравља и иметка, неверник говори: “Ово благостање дато ми је зато што Бог зна да га заслужујем!” А истина је да су то само искушење и приближавање казни. И већина неверника није тога свесна, па буду обмањени Божјим благодатима."
  39:50,"Исто тако су говорили и претходни народи, па их од Божје казне нису одбранили њихови имеци нити положај."
  39:51,"И раније невернике грешнике који су тако говорили стиже казна, као последица непослушности. Оне који себи наносе неправду верујући у заблуду и чинећи грехе стићи ће, као и древне незнанобошце, казна па ће сносити последице због својих греха. И нека знају да неће умаћи Свемогућем Богу и да се против Њега не могу борити."
  39:52,"Зар ови неверници не знају да Бог Узвишени, даје овоземаљске чари, иметак, децу, углед, власт, оном коме хоће од слугу Својих, да би се показало хоће ли захвалан или незахвалан бити, односно да ускраћује оном коме Он хоће, па чини човека сиромашним да се покаже хоће ли бити стпрљив или не? Чињеница да Узвишени Бог неком даје обилну опскрбу, а неком је ускраћује непобитан је и јасан доказ да је Он свемоћан и да савршено управља Својим створењима. А исти тај доказ од користи је само онима који верују. А кад је реч о неверницима, они поред тих доказа равнодушно пролазе и леђа им окрећу."
  39:53,"Посланиче, обрати се онима који су претерали према себи у греху и незнанобоштву да им Бог поручује: “Не губите наду, о Божје слуге у Моју милост ако сте починили грехе! Божја је милост велика а доброта немерљива. Бог Узвишени ће, вам опростити све грехе и прећи ће преко свих лоших поступака ако се искрено покајете и поправите пре своје смрти.”"
  39:54,"Вратите се Богу кајући Му се и тражећи опрост, и само се Њему предајте и покорите, и то пре него што вас стигне казна на Судњем дану, тада вам неће нико помоћи и неће вас нико у своје окриље узети нити ваша породица а ни лажна божанства."
  39:55,"И следите, часни Кур’ан, најлепше што је Бог објавио Посланику, нека је мир над њим и милост Божја, па поступајте у складу са оним што се у њему налази – извршавајте верске наредбе, а сустежите се од верских забрана. Будите привржени Кур’ану пре него што дође неочекивана казна, онда кад јој се будете најмање надали, па нећете имати времена да се покајете за грехе."
  39:56,"Учините тако да не бисте жалили због силног кајања на Судњем дану, говорећи: “Тешко мени због оног што сам према Богу пропустио, и због греха и неверстава које сам починио! И чак сам био један од оних који су се изругивали верницима, онима који су добра дела чинили.”"
  39:57,"Или да човек не би, позивајући се на судбину, рекао: “Камо среће да ме Свевишњи Бог упутио на Праву стазу, па бих засигурно био један од богобојазних, који извршавају верске наредбе, а сустежу се од верских забрана!”"
  39:58,"Или да не би човек, пошто се суочи с казном, рекао: “Ах, кад бих се могао вратити поново у живот на Земљи, да се покајем и добро чиним!”"
  39:59,"Ове ће речи грешник узалуд говорити, јер су му Божји докази долазили па их је негирао и охолио се, и није хтео да верује у Бога и да следи посланике."
  39:60,"На Дан устанућа видећеш оне који су на Бога лажи износили и веровали у лажна божанства и сматрали да Он има сина и кћери – а лица им тамна, као показатељ несреће у којој се налазе. А зар није у Паклу коначно станиште свим охолим инаџијама који нису веровали у Бога и Његове посланике?Сигурно ће им то бити вечно боравиште."
  39:61,"Бог ће да спаси честите, богобојазне вернике, који су били послушни Богу, Једном Једином, и сустезали се од чињења лоших дела, па ће да остваре успех – постићи ће Божје задовољство и Рај. Њих неће ватра дотицати, нити ће их икакво зло задесити, неће туговати за овосветским чарима које су их мимоишле."
  39:62,"Свевишњи Бог једини је створитељ свега што постоји, Он свиме управља и располаже, Он све што постоји чува."
  39:63,"У Божјој су руци кључеви и ризнице небеса и Земље, даје их коме хоћа, а ускраћује коме хоће. А прави су губитници и биће сасвим изгубљени, на овом и на Будућем свету, они који поричу јасне, непобитне Божје доказе, тим више јер им је на овом свету било ускраћено веровање и јер ће на Будућем свету вечно у Ватри остати."
  39:64,"Посланиче, обрати се незнанобошцима који од тебе захтевају да обожаваш њихове кипове и идоле: “О ви који нисте спознали Господара, зар да обожавам неког другог, а не Бога? Нема истинског божанства осим Бога, само Њега требамо обожавати, једино Он то заслужује!”"
  39:65,"Узвишени Бог објавио је теби, Веровесниче, у склопу целокупне објаве, а и веровесницима који су били пре тебе: “Ако би уз јединог Бога обожавао друго божанство, Бог би твоја дела и труд поништио, и сигурно би био један од залуталих и настрадалих, на оба света!”"
  39:66,"Него, обожавај јединог Бога, само Он заслужује богослужење, Њему буди послушан, и буди Му захвалан на благодатима којима те обасуо."
  39:67,"Незнанобошци нису спознали Бога истинском спознајом, јер уместо Њега верују у немоћна створења. У немару су јер не знају да ће се Божја величина и моћ указати када ће на Дану судњем цела Земља и све што је на њој бити у Његовој шаци, а седам ће небеса Својом десницом смотати. Слављен нека је Бог Узвишени, и врло високо изнад оног што о њему говоре незнанобошци!"
  39:68,"Након што анђео Израфил дуне у рог, све ће на небесима и на Земљи помрети. А затим ће дунути у рог други пут па ће сва жива бића бити оживљена, чекајући полагање рачуна и са стрепњом ишчекујући шта ће се догодити."
  39:69,"Земља ће бљеснути светлошћу Господара свог на Дану коначног полагања рачуна кад се појави Бог, ради суђења Својим створењима. Биће раширене књиге добрих и лоших дела, и биће доведени посланици и сведоци да посведоче о људским делима. Свевишњи Бог позваће Послаников, нека је мир над њим и милост Божја, народ да сведочи против свих осталих народа, а у корист веровесника који су истим тим народима послати. Затим ће пресудити међу људима по правди. Узвишени Бог неће ником учинити неправду, па неће доброчинитељу одузети ниједно добро дело, а грешнику неће додати ниједно лоше дело."
  39:70,"Узвишени Бог даће сваком према оном што је заслужио, за добро ће добрим наградити, а за зло ће казнити. Бог заиста зна шта је ко на овом свету радио, зна ко је био добар, а ко неваљао; зна ко је радио добро, а ко зло. Богу ништа тог Дана неће бити скривено."
  39:71,"Анђели ће да потерају безбожнике у Пакао у гомилама; и када се, понижени и осрамоћени, доведу до Ватре, биће наређено да чувари Пакла отворе капије. Чувари ће их критички упитати: “Зар вам на Земљи нису долазили ваши посланици, који су вам казивали Божје речи и доказе, упозоравали вас на Дан страшног полагања рачуна, одвраћали вас од паганства и непослушности према Богу?” Признајући и кајући се незнанобошци ће рећи: “Свакако, долазили су нам посланици, упозоравајући нас и позивајући у веровање, али обећање да ће настрадати порицатељи, они који се од истине окрену, мора се остварити, а ми смо неверници били.”"
  39:72,"Незнанобошци ће бити укорени и понижени тако што ће им се рећи: “Улазите кроз капије Пакла да бисте у њему вечно остали! Из Пакла никад нећете изаћи, нити ће вам се у њему патња имало ублажити!” О, како ће ужасно пребивалиште бити за оне који су се охолили не прихватајући истину."
  39:73,"А богобојазни, који су чинили добра дела и сустезали се од греха, биће у скупинама према Рају вођени. И кад доспеју до Раја, затећи ће његове капије широм отворене – као добродошлица и почаст; анђели ће их поздравити и обрадовати, честитајући им што су били честити и што су добро чинили. Казаће им да их, због дела која су чинили, чека сигурност од сваке непријатности и страха, и да ће у Рају, Кући спаса и успеха, вечно боравити."
  39:74,"Након што верници ступе у Рај рећи ће: “Сва хвала и захвала припадају Богу, Који испуни обећање дато – да ће честити верници бити награђени у вечном Рају! Нека је хвала Узвишеном Богу, Који нам је дао Рај и његове ужитке, да се у њему крећемо куда желимо и како желимо, вечно срећни, радосни и расположени!” О, како ће бити дивна награда доброчинитељима који су зарад Божјег лица добро чинили."
  39:75,"И угледаћеш на Судњем дану анђеле како Арш, Божји престо, окружују и Господара свог хвалом величају и славе Га негирајући оно што Му не приличи, а што су неверници о Њему говорили. Свима ће Бог Узвишени, по правди пресудити и ником неће неправду учинити; вернике ће у Рај увести, а незнанобошце у Ватру бацити. Након што Бог пресуди свим људима и након што верници добију награду, а неверници казну, биће речено: “Нека је хваљен Бог, Господар свих светова, због праведне пресуде!” Племенити Бог биће хваљен због Своје доброте и доброчинства према честитима, као и због праведне казне којом ће казнити Своје непријатеље."
  40:1,"О кур’анским скраћеницама већ је било говора, на почетку поглавља ел-Бекара."
  40:2,"Објава Кур'ана је од Бога, Свемоћног, Кога нико не може савладати, Који зна шта је корисно за Своја створења."
  40:3,"Узвишени Бог, опрашта грехе онима који траже опрост, прима покајање покајника и благонаклон је спрам искрених верника, а са друге стране, жестоко кажњава оне који прелазе Његове границе и устрајавају у чињењу греха. Бог људе, духове и сва друга створења обасипа бројним благодатима, нема истинског божанства осим Њега, Он нема саучесника, Он ће оживети створења после смрти и наградиће или казнити према заслугама."
  40:4,"Доказе које је Бог објавио поричу само охоле инаџије, они негирају аргументе Божје једноће, и нека те, Веровесниче, не обмањује то што неверници путују по Земљи ради стицања иметка и материјалних добара, нити њихово уживање и наслађивање чарима овог света. Бог их помоћу тога приближава казни."
  40:5,"И пре меканских незнанобожаца, Нојев, мир над њим, народ, порицао је, а и они народи који су се доцније појавили: Ађани, Семуђани, Лотов народ, становници Медена, фараон. Они су се поделили у таборе па су настојали, поричући и убијајући неке посланике, да нанесу вери и посланицима што више зла. Супротстављали су се истини, избегавали су упуту и одбијали су очита знамења желећи да утрну Божје светло и да обеснаже истину. Међутим, Бог их је уништио, па погледај каква је била Божја освета и какве су муке допали Његови непријатељи."
  40:6,"Како су претходни народи због порицања заслужили казну, исто тако су и мекански незнабошци, јер не верују у Свемогућег Бога, заслужили да их Бог казни."
  40:7,"Анђели који носе Арш, Божји престо и одабрани анђели који се налазе око Арша величају Господара, славе Га онако како то Њему приличи. Они негирају сваку мањкавост у погледу Бога и чврсто у Њега верују. Анђели моле Свезнајућег Бога да опрости верницима, па говоре: “Господару наш, Ти све обухваташ милошћу и знањем, па опрости онима који су се покајали од паганства и греха, и који следе Твој Прави пут, и који исповедају веру Ислам! Поштеди их и сачувај од казне у Паклу, Ти си изузетно милостив!”"
  40:8,"“Боже, уведи Своје добре слуге у еденске вртове, које си им обећао, јер су веровали и чинили добра дела. И смилуј се добрим верницима, њиховим очевима, супругама и деци, који су верници били, уведи их у Рај, а Ти си Силни и Свемогући, Твоја се реч не мења, Ти си Мудри, Који све савршено ствара, одређује и прописује”, моле анђели."
  40:9,"“Боже, поштеди их последица греха, опрости им, немој их казнити, јер кога Ти поштедиш последица ружних дела већ си му указао милост и омогућио му успех – да уђе у Рај и заслужи Твоје задовољство. То је, заиста, највећи степен награде који човек може заслужити”, говоре анђели у својој молби Богу."
  40:10,"Анђели чувари Ватре рећи ће незнанобошцима који ће сами себе корити у Паклу због неверовања на овом свету и због очите пропасти: “Божји презир према вама, кад сте Му на Земљи били непослушни, нисте у Њега веровали, него сте друге поред Њега обожавали, је био већи од ваше тренутне одвратности према себи.”"
  40:11,"Незнанобошци ће рећи, признајући своје грехе онда кад признање и кајање неће бити од користи: “Господару наш, два си нас пута усмртио: кад смо били у утробама својих мајки пре удахнућа душе, и кад нам је дошао смртни час. А два си нас пута оживео: једном на пролазном свету, кад смо рођени, и други пут онда кад си нас, након смрти наше, оживео, и ми, ево, признајемо своје грехе, па има ли икаквог начина да изађемо из Пакла и да се вратимо на Земљу, где бисмо, несумњиво, чинили добро и Твоје задовољство заслужили?!”"
  40:12,"“Неверници, казна вас је стигла управо зато што сте позивани да обожавате једино Аллаха, а ви ипак нисте хтели да поверујете, окретали сте се од свог Господара! С друге стране, радо сте пристајали уз оне који су друге обожавали и одобравали сте њихове поступке, па је Бог пресудио по правди међу Својим слугама. Суд припада једино Богу, Оном Који је узвишен у погледу Свог Бића, положаја, моћи. Он је највећи, све што постоји мање је од Њега.”"
  40:13,"Бог вам, о људи, даје могућност да уочите знамења Његовог савршеног стварања у свемирским пространствима и у вама самима, да вам то буде доказ Његове моћи и једноће. И чини да пада благословљена киша помоћу које расте дивно биље и опстоји живот на Земљи. Али, та су знамења од користи само онима који су послушни Богу, и који су искрени, и који се много кају."
  40:14,"Верници, искрено се и одано обраћајте Свевишњем Богу и ником другом не приписујте оно што је својствено само Њему, па макар се због тога љутили ваши непријатељи незнанобошци!"
  40:15,"Обожавајте Узвишеног Бога, Који је изнад створења у сваком погледу, а посебно кад је реч о Његовој моћи и Бићу! Предајте се Господару, власнику престола величанственог. Бог је, из Своје неизмерне милости, слао веровеснике и посланике и објављивао им мудрост, знање и упуту, који су човеку важнији од душе, без које не може да живи. Помоћу објаве веровесници и посланици подсећали су и упозоравали своје народе на погубност свих ружних дела и упозоравали су их на полагање рачуна у тешком Дану, у којем ће Бог оживети претходне и касније народе."
  40:16,"На Судњем дану, кад људи заједно сакупљени на једном месту буду чекали Божју пресуду, Господару светова ништа неће бити скривено, ниједно дело ни реч – све је Бог записао, и позваће човека на одговорност за све што је урадио и рекао. На Судњем дану Свевишњи Бог ће рећи: “Коме припада власт данас?” А, како Му неће одговорити ни анђели веровесници, сам ће Себи одговорити рекавши да власт припада само Њему, Оном Који је јединствен у погледу Бића и својстава, Свемогућем, Коме је све потчињено и осим Њега нема другог бога."
  40:17,"Бог ће на Судњем дану сваког човека наградити или казнити сходно оном што је чинио, ником неће бити учињена неправда; ником неће бити увећани греси нити ће иком бити умањена његова добра дела. Бог, заиста, брзо своди рачун, тим брже јер Својим знањем све обухвата."
  40:18,"Опомени, Посланиче Ислама, и подсети народ на близину Смака света, кад ће срца због страха, велике неизвесности и непојмљиво дубоке туге допрети до гркљана. Тада нико неће гласа пустити осим онога коме Милостиви дозволи. А они који су себи нанели неправду због паганства и великих греха неће имати ближњег који ће им помоћи, нити заштитника који ће се за њих заузети, нити помагача који ће од њих патњу отклонити. Судњи дан ће брзо долази."
  40:19,"Свезнајући Бог зна у шта човек криомице гледа и знане су Му тајне које груди крију. Богу Узвишеном, није непознат ниједан покрет ока, а ни оно што човек учини па настоји сакрити. Њему ништа није скривено."
  40:20,"Узвишени Бог ће на Судњем дану пресудити по правди људима. Ником неће умањити добра дела, нити ће коме додати лоше дело које није учинио. А божанства која људи обожавају не могу судити, нису за то способна. Бог чује све гласове, види све покрете и упућен је у свачије намере. Он ће сваком дати према заслугама."
  40:21,"Због чега неверници не путују по свету па да виде трагове које су иза себе оставили грешници? Нека путују и виде како их је Свемогући Бог уништио. Уз то су били моћнији и телесно снажнији од меканских неверника, али нису им били од користи трагови моћи и цивилизација, које су оставили иза себе и нису нашли никог да их спаси од Божје казне."
  40:22,"Казна је пријашње народе стигла управо због порицања Божјих заповести, и то након што су им дошли очити и непобитни докази да посланици говоре истину и да је Аллах једини бог. Премда су били тако снажни, Бог их је уништио. Он је Јак и силно кажњава оне који у Њега не верују и који поричу посланике."
  40:23,"Племенити Бог је послао Мојсија, мир над њим, са знамењима и очитим, непобитним доказима."
  40:24,"Фараону, силнику Египта, његовом министру Хаману, и Каруну, власнику ризница, послат је Мојсије с очитим доказима, али су они порекли Мојсијеву посланицу и утерали га у лаж. Рекли су да је чаробњак и лажов у својој тврдњи да је посланик."
  40:25,"И не само да су порекли Мојсијево, мир над њим, посланство већ су прешли границу у злу, па су убијали мушку децу Мојсијевог народа, а остављали женску децу као своје робиње. А то што неверници настоје да убијају вернике како би их било мање сплетка је која им неће успети."
  40:26,"Фараон се обратио угледницима свог народа: “Пустите ме да убијем Мојсија, а нека он тражи од Бога, Који га је послао људима – како он то тврди – да га заштити од мене! Страхујем да ће вас одвратити од ваше вере мењајући је! И претпостављам да ће изазвати велики неред и убиства тиме што чини у Египту.”"
  40:27,"На то се Мојсије обрати Богу, молећи Га да га узме у Своје окриље и спаси од охолих злочинаца који поричу његову, Мојсијеву, посланицу и негирају да ће полагати рачун на Судњем дану."
  40:28,"У расправу се укључио један човек из фараонове породице, који је тајно веровао у Бога и подржавао Мојсија, мир над њим. Упитао је фараонов народ: “Зар ћете убити невиног човека само зато што прихвата Бога за Господара – а само Бог полаже право да се обожава!? Зар ћете убити човека који вам је донео очигледне доказе да је Божји посланик!? Ако Мојсије лаже говорећи да је посланик, лаже на своју штету и сам ће сносити последице своје лажи. Међутим, ако истину говори, онда ће вас, будете ли га сматрали лажовом, неизоставно стићи нешто од оног чиме вам прети. Знајте да Узвишени Бог неће упутити оне људе који прелазе границе у гресима, а уз то износе лажи на Њега и на Његове посланике.”"
  40:29,"Затим им се обратио: “Народе мој, данас вама припада власт у Мисиру, ви сте господари синовима Израиљевим, то не поричем, али ко ће нас заштитити од казне коју ће Свевишњи Бог, ако хоће, послати на нас?!” Фараон рече: “Биће по мом мишљењу и мојој пресуди. Сматрам да треба убити Мојсија! Из разлога да предупредим зло и неред. И ја вас не упућујем осим на оно што је исправно и добро!\""
  40:30,"Подсећајући и упозоравајући своје сународнике, верник из фараонове породице рече: “Народе мој, бојим се за вас кобног дана у којем ћете доживети казну ако убијете Мојсија, мир над њим, на правди Бога! Зар нису лоше скончали они који су се уротили против посланика?!”"
  40:31,"Нојев народ, Ад и Семуд, као и каснија покољења обично су се противили посланицима, утеривали су их у лаж и показивали су отворено неверство, па их је Свемогући Бог, не чинећи им насиље, уништио. Знајте да Узвишени Бог, кажњава праведно, а да милост указује из Своје доброте!"
  40:32,"Народе мој, плашим се да ће вас, будете ли неверници, стићи казна на Судњем дану, кад ће се људи, због тешког положаја у којем ће се налазити, међусобно дозивати погрешно мислећи да ће им родбинске везе или положај који су имали нешто користити."
  40:33,"Узмицаћете и бежати на Судњем дану од страхота Ватре, али заштиту нећете наћи, ни помагача који би вам помогао и од вас патњу отклонио. Коме Бог ускрати упуту и не усрећи га, њему ниједан човек не може указати на Прави пут."
  40:34,"Посланик Јосиф, мир над њим, још давно, пре Мојсија, мир над њим, вам је предочио очите и необориве доказе да је Аллах једини истински бог, али ви сте, за његовог живота, сумњали и били сте у недоумици, а кад га је Свезнајући Бог усмртио, онда сте још више сумњали и били сте у свему збуњени, па сте рекли: “После Јосифове смрти Бог неће више послати посланика људима!” Ето такву заблуду, у којој ви лутате, Узвишени Бог одреди онима који прелазе границе и сумњају у Његову једноћу."
  40:35,"Они људи који се позивају на неистину и одбијају очигледне доказе и упуту коју су донели посланици, немају за то никаквог доказа. Бог мрзи њихово расправљање, јер је неумесно, а и верници га мрзе. Онако како је Свевишњи Бог запечатио срце сваком припаднику претходних народа који се позива на неистину, тако ће запечатити срце сваком охолом, неправедном инаџији којем охолост не допушта прихватање истине."
  40:36,"Пошто је занегирао доказе које је донео Мојсије утеравши га у лаж, фараон је, изазивајући и претећи, рекао: “Хамане, направи ми високу грађевину како бих доспео до небеских капија”"
  40:37,"“Па ћу се, пошто до њих стигнем”, додао је, “лично уверити у оно што Мојсије говори и видећу његовог Бога, за Кога тврди да заслужује да се обожава, да бих поуздано знао говори ли Мојсије истину или пак лаже. А мислим да је Мојсије заиста лажов, и да није посланик.” Тако је фараон мислио да чини похвално дело, а није увидео зло својих поступака. Због слеђења неистине, која му је приказана лепом, фараон је био одвраћен од Правог пута. Његово лукавство и сплеткарење ради побијања Мојсијеве, мир над њим, тврдње да је посланик завршила се на штету његову, јер је поништен сав фараонов труд, а последица тога је вечна патња."
  40:38,"Онај се верник поново обратио својим сународницима саветујући их: “Народе мој, ја вас заиста позивам у истину, указујем вам на Прави пут, а не желим да пођете странпутицом, зато мене следите!”"
  40:39,"“Народе мој, кратак је живот на пролазном свету, уживање на њему брзо прође, зато немојте допустити да вас обману чари овог света, немојте мислити да ћете на њему вечно остати. А, с друге стране, имајте на уму да ће на Будућем свету уживати они који буду веровали и добро чинили, биће у Рају увек радосни, сигурни и вечно задовољни. Стога се чувајте да нас не заокупи овај пролазни свет од Будућег света.\""
  40:40,"“Бог ће оног ко чини зло казнити сходно величини његовог греха, не више од тога, а онима који чине добро зарад Божјег лица, били мушкарци или жене, а верују у Бога и посланике, Господар ће таквима дати Рај, у којем ће вечно уживати; у њему ће им Бог, без рачуна, дати најлепшу храну и пиће, и вечну награду.”"
  40:41,"“Народе мој, чудно је то што ја вас позивам у монотеизам и чињење добрих дела, а ви мене позивате у неверство у Бога што неминовно има за последицу пропаст и вечну патњу у Паклу!”"
  40:42,"И додао је: “Ви ме позивате да будем атеиста или незнанобожац, да будем непослушан Богу и да обожавам уз Њега друге за које не поседујем никакаво знање да они то заслужују. А ја вас позивам да обожавате Бога, Који је силан у управљању и владању, и Који жестоко кажњава, али Који опрашта онима који се покају и Њему се искрено обраћају.”"
  40:43,"“Нимало не сумњам у то да они чијим ме слугом настојите учинити не заслужују да се обожавају и да им се упути молитва. Не треба им се обраћати ни у погледу овосветских, ни у погледу оносветских потреба. И не сумњам да ће се сви људи вратити Богу, Који ће их позвати на одговорност за дела која су чинили у животу на овом свету, и да ће у Паклу завршити сви они који су прелазили границе Божјег верозакона. Они ће у Ватри заувек остати.”"
  40:44,"Након што им је упутио савет и упозорење па изгубио наду да ће га послушати, верник из фараонове породице известио је своје сународнике да ће се они жестоко кајати онда кад се покајање оних који су на Земљи били у заблуди неће прихватити. И да се ослања на Бога и да се ставља у Његово окриље, јер Бог добро зна шта сви људи говоре и чине и ништа Му није скривено."
  40:45,"Свемогући Бог је сачувао верника из фараонове породице од освете неверника и њиховог кобног сплеткарења када су га хтели убити, јер се поуздао у Бога; невернике је задесила казна још на овом свету. Наиме, Бог је потопио фараона и његове војске."
  40:46,"Узвишен Бог потопио је фараона и његове присталице и управо од тог тренутка излаже их ватри, ујутру и навече, у њиховим гробовима. А на Судњем дану биће уведени у тешку, вечну патњу, биће им то прикладна казна за безверство, порицање и одвраћање од Божјег пута."
  40:47,"Сети се, Посланиче, да ће се потлачени поданици препирати у Паклу са својим главешинама. Наиме, потлачени ће рећи њиховим великанима: “Ми смо се за вама на Земљи у погледу вере поводили, па можете ли, зато што сте били узрок наше заблуде и неверства, преузети макар део патње у којој се налазимо?”"
  40:48,"Главешине ће одговорити да то не могу учинити, да су сви у Ватри, и следбеници и слеђени, јер је Бог тако пресудио, нико за другог казну неће моћи преузети, а Он им је по правди дао, казнио их је онако како су заслужили."
  40:49,"Након што изгубе наду у излазак из Ватре и повратак на пролазни свет, где би се покајали, поданици и вође неверници обратиће се чуварима Пакла: “Замолите Бога да нам патњу ублажи бар један дан, да се, ето, макар мало одморимо!”"
  40:50,"А чувари Пакла ће им одговорити: “Зар вам посланици нису доносили јасне аргументе да је Аллах једини истински бог и да су Његове посланице истина, па сте порицали и одбијали сте да поверујете?” И након што неверници признају да су порицали Божје речи и доказе чувари ће им рећи: “Ми се за вас нећемо молити, нити ћемо се за вас заузимати! Молите се ви, али је ваша молба бескорисна и неће вам се Господар одазвати, утолико пре јер сте незнанобошци чија је молитва узалудна.”"
  40:51,"Свемогући ће Бог, заиста, помоћи посланике и вернике још на овом свету, па ће победити оне који ратују против вере, а помоћи ће им и на Судњем дану, кад ће анђели, посланици и верници сведочити против неверника – да су их веровесници позивали у веру, а да су их они лажовима проглашавали."
  40:52,"На Судњем дану, кад неверници буду лишени Божје милости, неће им користити оправдања; њих чека најгоре пребивалиште, Пакао, у којем ће бити изложени болној патњи."
  40:53,"Узвишени Бог је Мојсију, мир над њим, дао знање, у којем је упутство и објашњење прописа који воде ка истини; Бог је учинио да синови Израиљеви наслеђују Тору и преносе је с колена на колено."
  40:54,"Тора је садржавала упуту и поуке, подстицао је на слеђење Правог пута и подсећао је оне који су разумом обдарени и који нису одступили од урођене природе."
  40:55,"Посланиче милости, стрпљиво поднеси порицање неверника и узнемиравање грешника, Бог је теби обећао помоћ и власт! Твоја је дужност, Веровесниче, да молиш за опрост греха. И слави свог Господара, ујутру и навече."
  40:56,"Они који не прихватају да је Величанствени Бог једини Бог те настоје помешати истину с неистином, немају аутентичан доказ да говоре истину. Њих на то наводе охолост, инат и самодопадљивост. Твоје је да се ставиш у Божје окриље и тражиш Његову заштиту, јер Бог добро чује и види све оно што Његова створења чине, Он ће им дати оно што су заслужили, ништа Му не може промакнути."
  40:57,"Феномен стварања огромних небеса и Земље већи је од феномена стварања људског рода. Онај ко их створи, моћан је и људе оживети после смрти и позвати их на одговорност! Већина људи не зна, и не извлачи поуку из тог феномена и, премда је очигледан, не доказује њиме могућност проживљења."
  40:58,"Слепац и онај који види заиста нису једнаки! Исто тако, нису једнаки ни честити верници, који верују у Бога и посланике и чине добра дела, и охоли неверници, који чине неред и грехе. Људи, мало вас је који поуку примате! Да поуку примите, знали бисте да постоји разлика између споменуте две категорије, па бисте се трудили да будете од оних који верују и чине добра дела зарад Божјег задовољства."
  40:59,"Немогуће је да не дође Судњи дан, у којем ће Бог оживети мртве и позвати их на одговорност за дела! А већина људи не верује у Судњи дан, немарна је спрам полагања рачуна."
  40:60,"Посланиче реци људима: Ваш Бог каже: “Обожавајте само Мене и само Мени упућујте молитву, па ћу вам се одазвати, удовољићу вашим потребама и отклонићу ваше невоље! Они који се охоле, па неће да Ме обожавају и не признају да сам Ја једини Бог биће бачени у Пакао; они ће бити страдалници понижени.”"
  40:61,"Бог је створио ноћ да се одмарате од дневних послова спавајући, а створио је и дан да привређујете за живот. Велике су Божје благодати према људима, али већина људи није захвална на томе."
  40:62,"Само вас Узвишени Бог обасипа благодатима, само је Он ваш Господар, Створитељ; осим Њега не постоји друго истинско божанство. Па како можете застрањивати па, уместо Њега да обожавате лажна божанства која вам не користе нити штету од вас отклањају?!"
  40:63,"Као што сте ви застранили и окренули леђа Богу, тако ће застранити сваки инаџија, у сваком времену и на сваком месту, који негира доказе и не прихвата истину. Таквог Бог неће упутити."
  40:64,"Бог вам је, о људи, Земљу учинио погодном за живот и олакшао вам опстанак на њој, а изнад ње створио је небеса као кров. И створио вас је у најлепшем облику и обасуо вас сваковрсним благодатима. Знајт да је Божја благодат према вама заиста велика, и да је Његова доброта неизмерна, и да је Његово доброчинство према вама немерљиво. Па, нека је слављен Аллах, свих светова Господар! Он је једини Бог."
  40:65,"Божји живот је савршен и потпун, Он је Живи и вечни. Нико осим Бога Узвишеног, не заслужује да буде обожаван. Будите Његови искрени, послушни верници и немојте никог поред Њега обожавати! Само је Бог достојан сваке славе и хвале."
  40:66,"Посланиче, обрати се незнанобошцима: “Мени је Бог забранио да се молим вашим божанствима која не доносе ни добро нити зло; наредио ми је, пруживши ми очигледне доказе, да Њега сматрам јединим Господаром. Такође ми је заповедио да се Њему покоравам и да се повинујем Његовим заповестима, Он је једини Створитељ и Господар свега постојећег.”"
  40:67,"Људи, Бог је створио вашег праоца Адама, мир над њим, од земље, а вас ствара једне од других, тј. од сперме, незнатне текућине, која се у матерници претвори у згрушану крв, а нешто касније Бог из утроба мајки ваших изведе вас као малу децу, затим доживите напон снаге и младости, а онда старци немоћни постанете; неки умру и пре тога доспевајући до рока већ одређеног, ни више ни мање. Имајте на уму етапе стварања како бисте разумели Божју моћ и једноћу."
  40:68,"Свемогући Бог ствара из ничег и Он умртвљује. Кад жели нешто да учини, Господар светова само каже: “Буди!” И оно буде."
  40:69,"Зар се не чудиш Божји Посланиче неверницима који расправљају о Божјим истинитим, неоспоривим речима и доказима који су тако очигледни!? Чудно је то што они одступају од веровања у те исте доказе, иако су непобитни, и чудно је да лутају након што је против њих успостављен јасан доказ."
  40:70,"Неверници, који поричу часни Кур’ан и остале објаве сазнаће шта су за себе припремили кад их Свемогући Бог казни великом, несносном казном на Судњем дану."
  40:71,"На вратове неверника биће на Судњем дану стављени окови, а на њиховим ће ногама бити ланци. Анђели задужени за кажњавање ће их вући."
  40:72,"Анђели задужени за кажњавање неверника, вући ће невернике у врелој води, а затим ће ти исти неверници бити пржени у ватри Пакла."
  40:73,"Док буду пржени у ватри Пакла, биће укорени: “Где су вам сад ваша лажна божанства која сте обожавали?!"
  40:74,"“Могу ли вам ваша божанства помоћи? Могу ли данас од вас отклонити казну коју вам је Господар приправио?” Упитаће незнанобошце анђели, а они ће одговорити: “Збиља, наша су се божанства изгубила из вида, оставила су нас на цедилу и ништа нам не могу помоћи.” Као што је Бог Узвишени, одвео у заблуду ове невернике, јер су обожавали неког другог, не Њега, исто тако ће препустити заблуди све охоле инаџије, на сваком месту и у сваком времену."
  40:75,"Биће им казано: \"Казна које сте допали последица је претераног ликовања незнанобоштвом."
  40:76,"Неверницима ће бити речено да уђу кроз капије Пакла, где ће бити у вечној, непрестаној патњи. Како ће Пакао бити грозно пребивалиште охолих и како ће његови становници грозни бити!"
  40:77,"Због тога се, Веровесниче, стрпи носећи на својим плећима терет позивања у Ислам, поднеси све непријатности на Божјем путу, буди постојан на истини, а Он ће Своје обећање испунити. Ти ћеш можда доживети нешто од оног чиме је Узвишени Бог запретио неверницима, као што се десило на Бедру, а можда ћеш и умрети пре него што их казна задеси. Неверници ће се вратити Свевишњем Богу и Он ће их на Судњем дану казнити због неверства, порицања и лоших дела. Увешће их у Ватру, у којој ће заувек остати."
  40:78,"Свезнајући је Бог и пре тебе, Божји Посланиче, слао посланике њиховим народима, па су их они у лаж утеривали и узнемиривали; посланици су то трпели. О некима ти је Господар објавио у Кур’ану, а о некима није; сви су пренели Божју поруку својим народима. И знај да ниједан посланик свом народу није могао пружити чудо нити доказ у погледу вере, нити показати природни феномен, осим Божјом вољом. Због тога је инсистирање неверника на томе неправедно. А кад дође време да незанобошци буду кажњени, Узвишени Бог, праведно ће пресудити између посланика и њихових народа, порицатеља, па ће незнаобошци бити уништени због изношења лажи на Бога и због неверства."
  40:79,"Бог вам је створио животиње, о људи, и дао вам у њима бројне користи: неке јашете, неке кољете и конзумирате њихово месо."
  40:80,"У животињама, које вам је Племенити Бог створио, имате и многе друге користи, и то увек. Неке користите као превозно средство путујући у далеке пределе, а на некима, опет, превозите робу; највидљивија корист је да на њима путујете копном и морем пловите."
  40:81,"Свезнајући Бог вам показује очите доказе да је Он једини Бог, да је величанствен и да савршено ствара. Постоји ли иједан доказ који вам је скривен, па га зато нисте свесни?!"
  40:82,"Зашто мекански незнанобошци не путују по свету, па да виде остатке цивилизација које је уништио Свемогући и Силни Бог? Да виде како су завршили они који су били снажнији, богатији и силнији у свему од њих, меканских незнанобожаца – иако су били јаки, опремљени и обдарени телесном снагом, нису се спасили Божје казне, већ их је Господар све уништио."
  40:83,"Посланици су својим народима доносили очита знамења, али њихови су се обманути народи, тумарајући у незнању, радовали и поносили су се знањем које су имали, а које је било у контрадикцији са објавом. И стигла би их заслужена казна којој су се ругали када би њоме били упозоравани."
  40:84,"Након што би се неверници, порицатељи посланика, уверили да ће бити кажњени, признали би одмах своју грешку, али се тад њихово признање не би узело у обзир. Изјавили би да верују у Бога, Силног, Милостивог, и да се одричу свих других божанстава, кумира и идола, које су обожавали."
  40:85,"Међутим, њима то признање нимало не би користило, јер је дошло касно; кад наступи казна, покајање се тад не узима у обзир. Божји закон је у свемиру да се од неверника не прима веровање нити покајање након што их погоди казна. Овако Свемогући Бог уништава Своје непријатеље, охоле, оне који негирају Његово постојање, оне који се не покају онда кад се покајање прима."
  41:1,"О кур’анским скраћеницама већ је било говора на почетку поглавља ел-Бекара."
  41:2,"Ову мудру Књигу Посланику, нека је мир над њим и милост Божја, објављује Бог, Милостиви и Самилосни."
  41:3,"Кур’ан је књига чије су речи, прописи и наднаравна чуда јасно изложени; Бог је Књигу објавио на јасном арапском језику како би га сви људи, слушајући и читајући његове одломке, могли разумети и окористити се упутом ка истини."
  41:4,"Часни Кур’ан доноси радосне вести да ће верници бити награђени, а упозорава безвернике да ће бити кажњени, али већина људи окреће леђа Кур’ану, не слуша његове речи па га зато и не прихвата."
  41:5,"Неверници су казали Веровеснику, нека је мир над њим и милост Божја: “У наша срца, јер су запечаћена, не може доспети посланица у коју нас позиваш, ми не можемо разумети твоје речи, и не чујемо оно што говориш. Између нас и тебе је преграда која нам не допушта да ти се одазовемо и да те следимо. Зато, ти ради сходно вери коју си донео, а ми ћемо радити у складу са својом вером и вером наших предака. Нећемо те следити!”"
  41:6,"Посланиче, обрати се инаџијама: “Ја сам човек попут вас, али Бог ме је учинио веровесником и објављује ми! Позивам вас да обожавате само Бога, да будете монотеисти. Пођите Правим путем, који ће вас Њему одвести. Молите Племенитог Бога да вам опрости грехе! Знајте да незнанобошцима предстоји казна и пропаст.”"
  41:7,"Они који не дају обавезну милостињу и не верују у награду и казну на Будућем свету."
  41:8,"Реци им и то да ће верници у Бога и Његове посланике, на Будућем свету добити величанствену, заносну награду и да ће вечно уживати; уживање им неће бити ускраћено ни забрањено."
  41:9,"Божји Посланиче, осуди невернике и реци им: “Зар нећете поверовати у Свемогућег Бога и зар ћете Му сматрати равним којекаква божанства, а Он је у два дана Земљу створио? Узвишен нека је, створио је и све друго што се налази у свемиру.”"
  41:10,"Узвишени је Бог по Земљи створио високе планине, чија је улога да Земљину кору учине стабилном, и благословио ју је створивши на њој разноразне плодове и добра. А у друга два периода Свемогући Бог створио је све што је потребно за живот. И у томе је одговор свима онима који се о томе распитују."
  41:11,"Потом је Свевишњи Бог приступио стварању неба, а оно је тад још маглина било, па је рекао небу и Земљи: “Повинујте се Мојој вољи, милом или силом!” Небо и Земља су одговорили: “Ми смо Ти послушни и понизни! Твоја воља је и наша воља!”"
  41:12,"Узвишени Бог је у два дана, такође, савршено створио седам небеса, па стварање небеса и Земље износи шест дана. Силни Бог одредио је, у складу са Својом вољом, шта ће се на сваком небу налазити и шта ће где наредити кад се ради о веровање у Бога и послушност Њему; овосветско је небо украсио сјајним, украшавајућим звездама, које га, поред тога, чувају од ђавола који прислушкују небеске вести. Ето, сва та створења која је Племенити Бог савршено створио настала су у складу са Његовом вољом и хтењем. Бог је мудар и силан, све може и све зна."
  41:13,"Ако неверници ни после овог не поверују, ти их, Посланиче, упозори на болну казну којом ће бити кажњени као што су, због незнанобоштва и порицања посланика, кажњени народи посланика Ебера и Салаха."
  41:14,"Аду и Семуду Бог је слао посланике једне за другим, који су их позивали у монотеизам и послушност Богу, али су их незнанобошци утеривали у лаж и говорили су: “Да је Бог хтео да обожавамо само Њега и да Му никог не придружујемо, послао би с неба анђеле да нас позивају у монотеизам, а не би нам послао људе попут нас! Ми сматрамо да ви лажете, и не верујемо у оно што говорите!”"
  41:15,"Еберови сународници из племена Ад који су били неверници охолили су се на Земљи без икаквог разлога и говорили, из ината и умишљености: “Нико није јачи од нас!” Бог им је одговорио: - А зар они, незналице, нису свесни да је Бог, Који их је из ничега створио, јачи од њих и моћнији?! Народ Ад је порицао знамења да је Бог Узвишени, једини Бог."
  41:16,"Да народ Ад искуси патњу и понижење на овом свету, Бог је на њих у тегобном и тешком дану послао ледени ветар који је са собом носио страшан звук. А казна на Будућем свету, у Паклу биће још страшнија и носиће веће понижење. И ваља знати да нико народу Ад неће моћи помоћи нити ће ико од њих моћи Божју казну отклонити."
  41:17,"А Мудри Бог је Семуду, народу Салаховом, објаснио Прави пут и, у склопу тога, оно што ће их усрећити, али су се определили за странпутицу, а не за упуту – уништени су муњом, која им је била срамна, понижавајућа казна јер су били неверници и порочни."
  41:18,"Али, Бог је међу народима Ад и Семуд спасио вернике, који су следили посланике, бојали се Узвишеног Бога и били Му послушни тако што су извршавали заповести а сустезали се од забрана. Њих није задесила казна која је задесила њихове сународнике."
  41:19,"На Судњем дану ће анђели потерати све невернике, без изузетка, према ватри Пакла. Они јој неће моћи умаћи."
  41:20,"А кад стигну до Пакла, порећи ће гнусна дела која су чинили на овом свету, а тад ће против њих посведочити њихове уши, и очи, и коже да су грехе чинили и незнанобошци били."
  41:21,"Кад против неверника посведоче њихове коже, они ће се обратити кожама: “Зашто сведочите против нас и износите грехе које смо чинили?!” “Ово што чинимо, чинимо по Божјој одредби, Он је сваком бићу дао способност говора; дао га је, ево, и нама”, рећи ће коже. “Бог вас је први пут створио, кад нисте ништа били, па вас је оживео ради полагања рачуна.”"
  41:22,"“Чинећи грехе ви се нисте крили из страха од тога да ће ваше уши, и очи, и коже против вас сведочити на Дан полагања рачуна, јер ви нисте веровали у обрачун нити у полагање рачуна нити у награду после смрти, већ сте се крили верујући да се можете сакрити од Божјег погледа, верујући да Он неће знати много штошта што сте чинили, па вас је то обмануло”, казаће."
  41:23,"“Ето, то ваше лоше уверење о Свевишњем Богу – да неће сазнати за многе ваше грехе упропастило вас је на оба света; дошли се на Дан страшног обрачуна као губитници и страдалници, они који су упропастили и себе и своје породице.”"
  41:24,"Ако они, против којих ће посведочити њихове уши, очи и кожа, буду казну трпели, па, Ватра ће ионако њихово боравиште бити. Ако буду тражили да им се патња укине и да Бог њима буде задовољан, у томе им се неће удовољити, нити ће икад у Рај ући."
  41:25,"Свезнајући Бог одредио је да незнанобошци на овом свету имају зле другове међу људима и духовима, који им лепим приказују чињење греха, навраћају их на чињење забрањених дела и на удовољавање страстима па их одвраћају од послушности Богу. Њихови им порочни другови, к томе, лепим приказују негирање Будућег света, па ови у потпуности занемарују Будући свет и негирају све оно што ће се догодити на Дан обрачуна. Зато је Узвишени Бог учинио обавезујућим да они, с претходним народима духова и људи, уђу у Ватру, јер су били неверници и грешници. Уистину ће незнанобошци настрадати, упропастиће своје породице и биће узалуд све што су чинили на овом свету."
  41:26,"Потпомажући се у злу, а након што на аргумент нису могли одговорити аргументом, они који не верују говоре једни другима да не слушају учење часног Кур’ана, да га не следе и не прихватају, и говоре да кад га Божји Посланику учи, праве буку, галаме и звижде, не би ли га надвикали и не би ли Посланик ушуткан и побеђен, престао да чита Кур’ан и позива у Ислам."
  41:27,"Бог ће онима који нису веровали и који су посланике порицали дати да искусе тешку патњу у Паклу. Бог ће их због њихових гнусних дела и неверства казнити најтежом казном."
  41:28,"То је казна којом ће Господар казнити Своје непријатеље који нису у Њега веровали и који су посланике у лаж утеривали – ватра у којој ће вечно остати. То ће им бити прикладна казна јер су порицали Божје јасне и непобитне доказе."
  41:29,"У Ватри, незнанобошци ће молити Бога да им покаже духове и људе који су их одвели од пута Ислама како би их, јер су узрок њихове заблуде и несреће, газили својим ногама. Тражиће то како би добили они највећу патњу, и били на дну Ватре."
  41:30,"Искреним монотеистима, добрима, који никог Богу не придружују, и који устрају на Правом путу извршавајући верске наредбе, а сустежући се од забрана и следећи Веровесника, нека је мир над њим и милост Божја – на самрти ће долазити анђели и говориће им: “Радујте се срећи коју вам је Бог одредио! Немојте се бојати смрти нити страхота које после смрти долазе! Немојте се жалостити због иметка и порода, које сте оставили иза себе на пролазном свету! Нека сте радосни зато што ћете вечно бити у Рају, који вам је, због веровања у Бога и чињења добра, обећан на Земљи.”"
  41:31,"Верницима ће анђели рећи: “Ми смо ваши помагачи и пријатељи на овом свету: чувамо вас од непријатности, сходно Божјој вољи. А бићемо с вама на Будућем свету, уливаћемо вам сигурност, па се ничег нећете бојати. Ви ћете у Рају имати све што будете желели и чиме ћете се наслађивати. Наиме, све што пожелите биће вам дато.”"
  41:32,"“Тај ужитак”, казаће им анђели, “биће почаст од Милостивог Бога, Оног Који вам је опростио грехе, према вама Милостив.”"
  41:33,"Нико на овом свету не говори лепше од оног који позива да се само Бог Узвишени, обожава, да се чине добра дела, којима је Бог задовољан, и који говори да је муслиман, један од оних који су понизни и покорава се заповестима. Такав најлепше говори."
  41:34,"Није исто добро, које Бог воли, и зло, које Он мрзи! Верниче, ти помоћу своје благости на зло добрим узврати, на ружно лепим одговори, и тад ће ти непријатељ твој одједном као присни пријатељ и заштитник постати, постаће ти најближи."
  41:35,"Међутим, узвратити на зло добрим и притом опростити и остати у границама благости према оном ко чини зло, могу само они који непријатности стрпљиво подносе и који се не свете ради себе. То могу постићи само срећни. У томе су велико добро и огромна корист."
  41:36,"Ако те ђаво својим шапутањем покуша навести, у било ком времену, да учиниш зло, затражи уточиште код Бога. Ако ђаво покуша да те наведе на зло, заштити се спомињањем Бога, Он чује све гласове и види све поступке; све чује и све зна."
  41:37,"Смена дана и ноћи, прецизна смена Сунца и Месеца и њихова пловидба свемиром Божје је давање и показатељ да је Бог једини и свемогући Бог. Зато се, људи, немојте клањати ни Сунцу ни Месецу – они су само створења, којима Бог управља – већ се клањајте Богу, Који их је савршено створио, ако желите да само Њега истински обожавате."
  41:38,"Можда те, Посланиче, неверници неће послушати у томе, можда ће се узохолити – ако се то догоди, треба да знаш да анђели честити славе Свевишњег Бога ноћу и дању и да им то никад не досади."
  41:39,"Један од доказа Божје једноће и величине и Његове моћи јесте и то што, о човече, видиш земљу суву и замрлу, без плодова, на коју Узвишени Бог спусти кишу с неба па она узбуја и обрасте зеленилом, стабљикама и цвећем и на којој никну трава и биље. Бог Који на тај начин земљу оживи у могућности је и мртве да оживи и да их изведе из гробова. Бог све може да учини."
  41:40,"Они који искривљују Божје речи, отуђују се од веровања, не верују у Милостивог Бога и негирају часни Кур’ан – не могу се од Бога сакрити, Он добро зна шта они чине, упућен је у све њихове поступке. Па је ли тај који негира Бога и пориче посланике, а који ће на оном свету бити бачен у Пакао с лицем доле окренутим, бољи од верника, који верује и који ће доћи на Судњем дану сигуран од Божје казне и уведен у Божју милост?! Људи, радите шта хоћете, добро или зло - а Ми смо објаснили и добро и зло - али имајте на уму да ниједно ваше дело није скривено Свезнајућем Богу!"
  41:41,"Настрадаће и биће кажњени они који поричу кур’анске истине, а Кур’ан је узвишена књига, објава од Бога Узвишеног, на њега се ништа не може додати нити одузети, не може се искривити ни променити јер га Племенити Бог чува."
  41:42,"Немогуће је да се Кур’ану прикраде лаж и недостатак, људски уплив или додатак, промена или људска интервенција, ни на почетку ни на крају. Кур’ан је књига коју је Божјем Посланикун објавио Свезнајући Бог, Онај Који мудро ствара и свиме савршено управља, и Који је хваљен сваком приликом."
  41:43,"Посланиче, теби незнанобошци неће рећи ништа што већ нису рекли посланицима пре тебе; прогласиће те лажовом и ругаће ти се! Али ти стрпљиво поднеси њихово узнемиравање и поднеси терет позивања у Ислам! Господар је твој изузетно милостив према онима који се покају, а болно кажњава оне који, не покајавши се, устрају у неверству и порицању посланика."
  41:44,"Да је Племенити Бог објавио славни Кур’ан Веровеснику на туђем језику, незнанобошци би засигурно рекли: “Зашто нам Кур’ан није објављен на арапском језику? Да је објављен на арапском језику, разумели бисмо га?! Је ли правично да Кур’ан буде на туђем језику, а објављује се Арапу?!” Реци им Посланиче: “Овај Кур’ан упућује вернике, они помоћу њега разлучују истину од заблуде, у њему је лек за сумње и немире којима су људи изложени. А глуви су и слепи они који га негирају, па не могу разумети кур’анске речи. Наиме, кад год чују његово учење, поричу па се још више отуђују. Кад се позивају у веровање, незнабошци су слични онима које неко позива издалека, с превелике удаљености – уопште га не чују па му се не могу одазвати.”"
  41:45,"Узвишен Бог је Мојсију, мир над њим, дао Тору, али су се синови Израиљеви подвојили у погледу њега: неки су поверовали, а неки су га порекли. Да Мудри Бог није одредио одлагање казне неверницима, пресудио би одмах да буду уништени, не би им дао нимало времена. Неверници су у недоумици, негирају Кур’ан и поричу неупитне истине које доноси."
  41:46,"Онај ко чини добро, тај ће имати од тога користи на Будућем свету, тим пре јер Бог нема користи од било чијег доброг дела. А онај ко је непослушан Богу, такав себи штету наноси, јер Богу не може наудити ничији грех. Бог није неправедан, па да доброчинитељу умањи добра дела, а нити да грешнику увећа грехе."
  41:47,"Код Њега је скривено знање о Смаку света и само Он зна када ће се он десити. Он зна када ће плод да избије из цветних чашки, и шта жена у утроби носи и када ће се породити. Ништа од тога Њему не промакне. На Судњем дану, Бог Узвишени, упитаће незнанобошце : \"Где су они којима сте се поред молили?\" Незнанобошци ће одговорити: \"Пред Тобом признајемо да међу нама нема никог ко ће посведочити да поред Тебе постоји друго божанство.\""
  41:48,"Нестаће оних кипова, идола и светаца које су дозивали и којима су се молили, и тада ће им бити сасвим јасно да од Божје казне никуд не могу побећи и да им нема спаса."
  41:49,"Човеку не досади да тражи здравље, иметак, потомке и друге благодати, а ако га задеси сиромаштво, болест или нека друга несрећа, он одмах изгуби наду у Божју милост."
  41:50,"Ако му подаримо здравље и богатство после несреће или болести која га задеси, он ће засигурно да каже: “Ово је моје и ја сам то заслужио, и ја не мислим да ће Час судњи да дође. А ако се и деси Смак света, код Бога ме чека богатство и иметак. И као што ми је Бог на Земљи дао благодати јер сам то заслужио, даће ми их и на Будућем свету.” А Ми ћемо оне који нису веровали у Бога, сасвим сигурно, о њиховом неверовању и гресима које су чинили, обавестити и даћемо им да искусе тешку патњу."
  41:51,"Када човеку милост Своју и благодати дарујемо он се окреће и буде немаран спрам спомињања Бога, и удаљи се охоло од Њега, а кад га болест, сиромаштво или нека друга невоља дотакне, онда се дуго Богу обраћа и моли Га да уклони несрећу која га је погодила. Такав се не захваљује Богу на благодатима које му даје, нити је стрпљив на искушењима која га задесе."
  41:52,"Реци, о Посланиче онима који поричу: “Шта мислите, ако је Кур’ан од Бога, а ви у њега нећете да верујете и поричете га – какво ће тада бити ваше стање и ко је онда у већој заблуди од онога који је у противречности и далеко од Истине, иако је она јасна?”"
  41:53,"Ми ћемо незнанобошцима показати Наше доказе и знакове кроз освајања широм света која ће Бог дати муслиманима, и у самом ослобођење Меке, као и доказе у свемиру а и у њима самима, све док им не буде сасвим јасно да је Кур’ан истина у коју нема никакве сумње. А зар им није довољно то што је Господар твој сведок да је Кур'ан истина и да је од Њега? Чије је сведочење веће од Божјег? Када би они хтели истину, било би им довољно сведочење њиховог Господара."
  41:54,"Људи сумњају да ће на Судњем дану пред Господара свога стати, јер поричу проживљење и не верују у Будући свет, па се зато и не спремају за њега добрим делима, а Бог, заиста, својом моћи и знањем обухвата све."
  42:1,"Ха-мим. Већ смо говорили о сличној теми на почетку поглавља ел-Бекаре."
  42:2,"‘Ајн-син-каф. Већ смо говорили о сличној теми на почетку поглавља ел-Бекаре."
  42:3,"с"
  42:4,"Само Богу припада све што је на небесима и све што је на Земљи, Он то ствара, тиме управља и уређује. Он је Свевишњи Својим Бићем, снагом и моћи; Његово Биће је величанствено."
  42:5,"Готово да се небеса, поред своје величине, одозго изнад земаља распадну због Његове величанствености. А анђели понизно величају и хвале Господара свога и моле опрост за оне који су на Земљи. Није ли Бог, заиста, Опроститељ греха ономе ко се покаје, и Милостив према њему?!"
  42:6,"Бог прати и пише дела оних који поред Бога, идоле обожавају и њих као заштитнике узимају, и за та дела ће им одговарајућу накнаду дати, а ти, о Посланиче, ниси задужен за њихова дела, нити ћеш бити питан за њих, јер твоје је само да доставиш."
  42:7,"Као што смо, о Посланиче, објављивали веровесницима пре тебе, тако и теби Кур'ан на арапском језику објављујемо, како би становнике Меке и друга околна арапска племена, као и све људе упозорио на Судњи дан, када ће Бог окупити и претходне и касније генерације на једном месту, како би рачун полагали и добили оно што су заслужили. Нема сумње у долазак тог дана и када ће људи бити у две скупине: једна скупина, а то је верничка, биће у Рају, док ће друга, неверничка, у Ватри."
  42:8,"Да је Бог хтео све би их учинио припадницима Ислама и све би их увео у Рај, међутим, Његова мудрост изискује да у Ислам уђу само они које Он Својом вољом уведе, док грешници незнанобошци немају заштитника и помагача који ће их спасити од Божје казне."
  42:9,"Ови незнанобошци су друге поред Бога за заштитнике узели, а Бог је једини истински заштитник, док други не могу ни користити, ни штетити. Он једини оживљава мртве како би полагали рачун и добили оно што су заслужили, Њему ништа није немогуће."
  42:10,"А у чему год се ви, о људи, разишли, било да се ради о темељима ваше вере или њеним огранцима, пресуда за то је код Бога, па се у вези тога обратите Његовој књизи и пракси Његовог Посланика, нека је мир над њим и милост Божја. Онај ко има оваква својства је мој Господар, у Њега се поуздам у свим својим пословима и Њему се обраћам, кајући Му се."
  42:11,"Бог је створио небеса и Земљу без претходног примера за то, од вас самих учинио је парове, а то је учинио и од камила, крава и оваца, како бисте се размножавали кроз брачне везе и како бисте се хранили од меса и млека стоке коју вам је дао. Њему нико и ништа није слично, Он чује шта Његове слуге говоре и види шта они раде, ништа Му не промиче и Он ће вам дати одговарајућу накнаду за ваша дела, ако будете радили добро, даће вам, добро, у супротном чека вас зло."
  42:12,"Код Њега јединог су кључеви небеских и земаљских ризница, Он много опскрбљује онога кога хоће, како би га искушао да ли ће бити захвалан или не, док другима ускраћује опскрбу, како би их искушао да ли ће бити стрпљиви или ће бити незадовољни Божјом одредбом. Он све зна, ништа што је корисно за Његове слуге није Му скривено."
  42:13,"У вери вам је прописано слично ономе што смо наредили Ноји да достави и да по томе ради, и оно што теби, о Посланиче, објављујемо, и прописано вам је слично ономе што смо наредили Авраму, Мојсију, и Исусу да доставе и да по томе раде, а сажетак тога јесте да веру практикујете и да се не подвајате. Тешко незнанобошцима пада када их позиваш веровању у једног Бога и остављању богослужења другим божанствима. Бог бира кога хоће међу својим слугама, па га упути ка богослужењу и покорности, и упућује онога ко Му се каје за своје грехе."
  42:14,"А неверници и незнанобошци су се, баш онда кад им је дошло знање и кад им је успостављен доказ посланством Мухаммеда, нека је мир над њим и милост Божја, из злобе, мржње и неправде међусобно подвојили. И да Бог није одредио да се њихова казна одгоди до одређеног рока којег Он зна, а то је Судњи дан, већ би међу њима пресуду донео и казнио би их због неверовања у Бога и негирања посланика. А Јевреји који су наследили Тору и хришћани који су наследили Јеванђеље, и они након многобожаца, сумњају у Кур'ан којег им је донео Мухаммед, нека је мир над њим и милост Божја, и поричу га."
  42:15,"Ти позивај ка овој правој вери и устрај на томе сходно ономе што ти Бог наређује. Немој се поводити за њиховим исквареним прохтевима и кад се с њима расправљаш, реци: Ја верујем у Бога и књиге које је Он објављивао посланицима и Он ми је наредео да међу вама праведно судим. Бог је тај кога обожавам, Он је и наш и ваш Господар, нама наша дела, без обзира била добра или лоша, а вама ваша дела, без обзира била добра или лоша. Након што се достави и појасни доказ, међу нама нема никакве расправе, Бог ће нас све сакупити и Њему ћемо се сви вратити на Судњем дану, па ће свима дати оно што заслужују. Тада ће се распознати искрени од лажова и онај ко је заступао истину од онога ко је заблуди позивао."
  42:16,"А они који се, користећи ништавне доказе, расправљају о вери која је објављена Мухаммеду, нека је мир над њим и милост Божја, након што је Божји позив прихваћен и људи му се одазвали – њихови докази су ништавни код њиховог Господара и код верника и они немају никаквог утицаја; на њима је Божји гњев и срџба јер не верују и истину одбијају, а на Судњем дану чека их велика казна."
  42:17,"Бог је Кур'ан с истином објавио и у то нема сумње, и спустио је правду и мерило како би се међу људима на основу тога судило. Можда је Час којег они поричи близу, а све што је близу брзо ће доћи."
  42:18,"Они који не верују у тај Час, пожурују га, јер они не верују у обрачун, награду и казну. Они који у Бога верују, боје га се јер страхују од коначног боравишта. Они знају сасвим сигурно да је он истина и да у то нема нимало сумње. А они који се о Часу расправљају и у њега сумњају, у заблуди су и далеко од истине."
  42:19,"Бог је благ према Својим слугама, даје велику опскрбу ономе од њих коме хоће, а коме хоће, из Своје милости, ускраћује је. Он је Снажни којег ништа савладати не може и Он је Силни који кажњава своје непријатеље."
  42:20,"Ономе ко буде желео награду у Рају, па се због тога буде трудио, повећаћемо награду, а добро дело може бити увећано и до седам стотина пута па и више. А ономе ко буде желео само добро на овом пролазном свету, даћемо му по заслузи, али у Рају неће имати ништа, јер је предност дао пролазном свету."
  42:21,"Зар незнанобошци да имају божанства која им у вери прописују оно што Бог није дозволио или да им забране оно што је дозволио? Да није речи одлуке коју је Бог одредио већ би им било пресуђено. А неправедницима грешницима, заиста, припада патња болна која их чека на Судњем дану."
  42:22,"Видећеш, о Посланиче, неправеднике који чине дела безбожништва и остале велике грехе, како стрепе и боје се казне због онога што су чинили, а то ће их, сигурно, стићи у шта нема сумње; тај страх им без покајања неће користити. А они који су веровали у Бога и посланике Његове и који су добра дела чинили биће у дивним рајским баштама у којима ће уживати, све што зажеле од благодати имаће код Господара свога и то вечно; биће то благодат велика којој ни једна друга није равна."
  42:23,"То је лепа и велика вест којом Бог преко свога Посланика обвесељава оне који верују у Бога и посланике и који чине добра дела. Реци, о Посланиче, за достављање истине од вас не тражим накнаду, осим једне користи, чије се позитивне последице враћају и на вас, а то је да ме волите ради моје родбинске везе с вама. Онај ко буде чинио добро, повећаће му се награда, а добро дело рачуна се десет пута. Заиста Бог прашта грехе свакоме ко Му се покаје и захвалан је на добрим делима која се чине ради Његовог задовољства."
  42:24,"Једна од тврдњи незнанобожаца јесте да Мухаммед, нека је мир над њим и милост Божја, измишља Кур'ан и да га приписује своме Господару, а Бог им одговара: Да си ти и помислио да лажи измишљаш, Ја бих твоје срце запечатио и уклонио би измишљену лаж, а истину би оставио. Међутим, то није тако, што указује на искреност Посланика, нека је мир над њим и милост Божја, и да је Објава која му долази од Бога. Он зна шта је у срцима људи и Њему ништа није скривено."
  42:25,"Он Узвишени прима покајање од људи, и ономе ко се покаје опрашта незнанобоштво, неверство и све велике грехе. Он зна све шта они раде, ништа Му није скривено и Он ће им дати оно што су заслужили."
  42:26,"Услишава молитву оних који верују у Бога и Његове посланике и који чине добра дела, а даје им и више него што траже. Оне који не верују у Бога и Његове посланике на Судњем дану чека велика казна."
  42:27,"А када би Бог својим слугама давао обилну опскрбу, они би на Земљи неред чинили, али Бог Узвишени даје онолико колико хоће, некада да обилату опскрбу, а некада ускрати. Он добро зна стања својих слугу и види их, па све што даје или ускраћује, то чини из мудрости."
  42:28,"Он својим слугама даје кишу када они изгубе наду да ће она доћи и свуда је по Земљи распростире. Он води бригу о животима људи и Он једини заслужује похвалу у сваком тренутку."
  42:29,"Један од Божјих доказа који указују на Његову снагу и једноћу јесте и стварање небеса и Земље, као и чудесна створења која је по Земљи расејао. Он је у стању да их све скупи ради обрачуна. Њему то није немогуће као што му није немогуће да их први пут створи."
  42:30,"Несрећа која вас, о људи, задеси у вашим животима и иметку је због греха које руке ваше чине, а много тога Бог и опрости и не кажњава вас због тога."
  42:31,"Ви нисте у стању да побегнете ако вас ваш Господар буде хтео казнити, ви мимо Њега немате некога ко се брине о вашим животима и ко би од вас отклонио казну ако Он жели да вас казни."
  42:32,"И међу знаковима Божјим који указују на Његову моћ и једноћу су и лађе налик на брда по својој висини, које морем плове."
  42:33,"Ако би Бог желео да смири ветар који их помера, Он би то учинио, па би оне стајале на мору без померања. Стварање лађи и потчињавање ветра су знакови који јасно указују на Божју моћ сваком ономе ко трпи несреће и искушења и ко је захвалан на Божјим благодатима."
  42:34,"Или, ако Он Узвишени жели да уништи те лађе тако што пошаље јаке ветрове на њих, Он то може учинити због греха које људи раде, а Он многе грехе и опрости па за њих не казни."
  42:35,"Да би, приликом пропасти тих лађа које буду уништене ветровима, они који расправљају о речима и знаковима Нашим, негирајући их, знали да немају уточишта где би могли од пропасти побећи. Зато, не молите се никоме поред Бога и напустите обожавање свега осим Њега."
  42:36,"Оно што вам је дато, о људи, од иметка, положаја и деце, само је уживање у животу који је пролазан, а вечна благодат у Рају је благодат коју је Бог припремио за вернике који се на Њега ослањају у свим стањима и пословима."
  42:37,"И за оне који се клоне великих греха и разврата и који, кад се услед нечијих ружних речи и дела наљуте, опраштају онима који су их наљутили и не свете им се. Ово праштање је њихов леп однос, ако је оно засновано на добру и користима."
  42:38,"И за оне који се Господару своме одазивају, чинећи дела која им је наредио, а остављајући дела која им је забранио и за оне који намаз (молитву) обављају на најпотпунији начин, и о пословима се својим који су им важни, договарају, а део од онога чиме смо их опскрбили удељују, настојећи тиме да стекну Божје задовољство и гледање у Његово лице."
  42:39,"И за оне који, када угњетавању и неправди буду извргнути, узврате, штитећи тако своју част и достојанство, и то у случају ако неправедник није неко ко заслужује праштање. Ово узвраћање је човеково право, посебно ако у праштању нема никакве користи."
  42:40,"Онај ко жели да наплати оно што му припада, има на то право, али то треба учинити на исти начин, без повећавања и прелажења границе. Имаће награду код Бога онај ко опрости зло учињено према њему и ко поправи однос између себе и свога брата. Бог не воли оне који чине неправду према људима, њиховој имовини и части. Напротив, Он мрзи неправеднике."
  42:41,"Онај ко узврати бранећи себе, не треба да буде санкционисан због тога што је бранио своје право које му припада."
  42:42,"Биће кажњени они који људима чине неправду и који по Земљи грехе чине; њих чека болна патња на ономе свету."
  42:43,"А ко се стрпи на томе што га други узнемиравају и пређе преко тога и опрости, заиста ће се користи тог стрпљења видети у друштву, јер то је похвално својство којег не може имати осим велики срећник."
  42:44,"А коме Бог уместо упуте да заблуду, томе помагача после Њега неће бити! И ти ћеш видети како ће они који су неверовањем и гресима чинили себи неправду, кад угледају патњу на Судњем дану, надајући се повикати: “Постоји ли икакав начин да будемо опет враћени на пролазни свет па да се покајемо Богу?”"
  42:45,"И видећеш, о Посланиче, како се неправедници понижени и клонули Ватри излажу, а они је кријући, из страха гледају. Они који су веровали у Бога и Његове посланике, рећи ће: “Заиста су страдалници они који на Судњем дану и себе и породице своје упропасте због онога што ће доживети од Божје казне!” А зар неправедни, који су кроз неверовање и грешење себи неправду чинили, неће бити у непрестаној патњи која никада неће престати?!"
  42:46,"Њима неће бити заштитника да им помогну и да их спасе од Божје казне; а коме Бог да да је у заблуди а не на истини, такав пут спаса неће ни имати, нити га ико мимо Бога на Прави пут може упутити."
  42:47,"Одазовите се Господару своме, о људи, испуњавајући заповести и клонећи се греха, и немојте то одгађати, пре него што дође Дан који нико неће моћи да отклони. Тај Дан уточишта нећете имати и нећете моћи порицати грехе које сте на пролазном свету чинити."
  42:48,"А ако се окрену од онога с чиме смо те послали – па, Ми тебе, о Посланиче, нисмо ни послали да над њима и њиховим делима бдијеш, ти си дужан само да саопштиш, а они ће рачун код Бога да полажу. Кад човеку дамо да милост Нашу осети у виду богатства, здравља и сл., он јој се обрадује, а кад их задеси каква несрећа због греха које чине, онда човек, по природи својој, благодати Божје не признаје, на њима се не захваљује и љут је на Божју одредбу која је заснована на мудрости."
  42:49,"Божја власт је на небесима и на Земљи. Он ствара шта хоће, било да је мушко, женско или нешто друго. Дарује женску децу коме хоће, а мушку му ускрати, а коме хоће – мушку дарује, а ускрати му женску децу."
  42:50,"А некоме дарује и мушку и женску децу, а некога остави без потомства. Он зна шта је било и шта ће бити, што указује на савршеност Његовог знања и мудрости. Њему ништа није скривено и ништа Му није немогуће."
  42:51,"Ниједном човеку није дато да му се Бог обраћа, осим објавом, надахнућем и сл., или да му се обрати гласом, а не види Га, или да пошаље изасланика анђела попут Гаврила, па с дозволом Његовом објави оно што Он хоће. Он је, заиста, узвишен Својим Бићем и својствима и мудар је у стварању, одређивању и прописивању."
  42:52,"Као што смо објављивали веровесницима пре тебе, о Посланиче, и теби смо објавили овај Кур'ан. Пре Кур'ана ниси знао које су и какве небеске књиге објављене посланицима и ниси знао за исправно веровање. Међутим, Ми смо објавили овај Кур'ан као светло којим упућујемо кога хоћемо људи. А ти људима сигурно указујеш и појашњаваш Прави пут."
  42:53,"Божји пут којем припада све што је на небесима и све што је на Земљи, Он све ствара, свиме влада и уређује све. Сасвим сигурно је да ће се све Богу вратити, јер Он све одређује и свиме управља."
  43:1,"Ха мим. О кур’анским смо скраћеницама говорили на почетку поглавља ел-Бекара."
  43:2,"Узвишени Бог се куне Кур'аном, као књигом која појашњава упуту и води ка истини."
  43:3,"Ми смо ову књигу објавили као Кур'ан на арапском језику, надајући се да је разумете сви ви на чијем је језику објављена и да оно што сте разумели пренесете и другим народима."
  43:4,"Заиста је Кур'ан у Плочи помно чуваној, на великом положају и узвишеном месту, и он је савршен у својим речима и доказима који исказују Његове наредбе и забране."
  43:5,"Зар да престанемо са објављивањем Кур'ана због тога што сте ви устрајни у незнанобоштву, и што чините друге грехе? То нећемо учинити, него из милости према вама вас позивамо на Прави пут."
  43:6,"Колико смо само ранијим народима веровесника послали."
  43:7,"Претходним народима није стигао ниједан веровесник од Бога, а да се нису с њим исмејавали."
  43:8,"Уништили смо народе који су били јачи и способнији од ових, и зато онај ко је слабији од њих не може Нас спречити да и њега уништимо. У Кур'ану смо већ споменули примере уништавања ранијих народа, попут Ада, Семуда, Лотовог народа и становника Медена."
  43:9,"Па ако, о Посланиче, упиташ незнанобошце који поричу: ко је створио небеса и Земљу, они ће, сигурно, одговорити: “Створио их је Силни којег нико и ништа не може надвладати, Свезнајући!”"
  43:10,"Онај Који вам је Земљу припремио како бисте по њој могли ходати и по брдима и долинама вам путеве начинио, да знате где се треба усмерити."
  43:11,"Онај Који с неба с мером спушта воду, и то онолико колико је довољно за вас, вашу стоку и усеве. Ми помоћу ње у живот враћамо мртве пределе на којим нема биља. Као што Бог оживљава мртву земљу, тако ћете и ви бити из гробова изведени и оживљени."
  43:12,"Онај Који ствара створења сваке врсте, попут ноћи дана, мушка и женска и др., и даје вам лађе и стоку да на њима путујете. Лађама путујете морем, а стоку користите за путовање копном."
  43:13,"Све вам је то Бог дао, како бисте се сместили на палубама и леђима током путовања, а затим да споменете Божју благодат јер вам је то потчинио и да својим језицима кажете: Нека је узвишен Онај који нам је потчинио ову јахалицу којом управљамо. Ми не бисмо могли то да чинимо да је Бог није потчинио."
  43:14,"Након смрти вратићемо се само Њему, како би рачун полагали."
  43:15,"Незнанобошци тврде да су нека створења настала од Бога, па су говорили да су анђели Његове кћери. Човек који каже оваке речи незахвалан је, у незнанобоштву и заблуди."
  43:16,"Зар да ви, о незнанобошци, говорите да је Бог за Себе узео кћери, а вама је дао синове. Каква је то расподела коју заговарате?"
  43:17,"А кад неко од њих буде обавештен да је добио женско дете, лице му се ојађеном помрачи од туге, бриге и срџбе. Како онда Богу приписују нешто због чега се, ако се њима припише, љуте и срде?"
  43:18,"Зар своме Господару приписујете оно што се одгаја у украсима, и које на расправу није спремно?"
  43:19,"За анђеле, који су Божје слуге, тврде да су жене. Да ли су они присуствовали када их је Бог стварао, па су сигурни да се ради о женама? Анђели ће записати ове њихове тврдње и биће питани о томе на Судњем дану, па ће због својих лажи бити кажњени."
  43:20,"Правдавајући се судбином, казали су: \"Да је Бог хтео да не обожавамо анђеле, ми то не бисмо чинили. Сама чињеница да је Он то хтео, указује да је задовољан тим делом.\" Они за овакве тврдње немају знања, него само износе лажи."
  43:21,"Или смо незнанобошцима дали књигу пре Кур'ана, која дозвољава обожавање некога поред Бога, па се они придржавају те књиге, узимајући је за аргумент?"
  43:22,"То се није десило, него они за аргумент узимају слеђење претходника. Говорили су: \"Ми смо наше претке затекли да имају веру по којој обожавају кипове и ми само следимо њихове стопе.\""
  43:23,"Исто тако, ови су порицали и аргументовали своје ставове слеђењем предака. Пре тебе, о Посланиче, Ми ни у један град нисмо посланика послали, а да они владари који су раскошно живели нису говорили: “Затекли смо претке наше како исповедају веру и ми њихове трагове следимо.” Није твој народ први који поступа на тај начин."
  43:24,"Њихов посланик им је говорио: \"Зар ћете следити ваше претке, чак и онда када би вам ја донео нешто боље од онога што су практиковали они?\" Они би казали: \"Ми не верујемо у оно с чиме сте ти и посланици пре тебе послани.\""
  43:25,"И Ми смо кажњавали народе који су порицали посланике, и уништили смо их, па добро сагледај какав је био крај оних који су посланике у лаж угонили. Њихов крај био је болан."
  43:26,"Спомени о Посланиче, када је Аврам своме оцу и народу казао: \"Ја немам ништа са киповима које ви, поред Бога, обожавате,"
  43:27,"осим с Богом Који ме је створио, јер ће ме Он, заиста, на Прави пут упутити, и усмериће ме ка ономе што ће ми бити од користи."
  43:28,"Аврам речи сведочанства исправног веровања \"нема другог истинског божанства осим једног Бога\", учини трајним за потомство своје. Међу њима ће бити увек оних који ће само Бога обожавати и ништа Му у обожавању неће придруживати, а све то да би се они покајали Богу од незнанобоштва и греха."
  43:29,"Нисам пожуривао са казном и уништењем незнанобожаца који су истину порицали, него сам им дао да уживају на пролазном свету, а и прецима њиховим, све док им није објављен Кур'ан и док им није дошао јасни посланик, Мухаммед, нека је мир над њим и милост Божја."
  43:30,"Када им је стигао Кур'ан, који је истина и у који сумње нема, они су казали да се ради о враџбини којом их Мухаммед покушава завести, и да у њега не верују."
  43:31,"И незнанобошци који су порицали су казали: \"Зашто овај Кур’ан није објављен неком великом човеку из ова два града, тј. Мекке или Таифа?\" Радило се о Велиду б. Укби и Урви б. Месуду Секафију. Дакле, и требало је по њима, да Кур'ан буде објављен овој двојици, а не Мухаммеду који је био сиромах и сироче."
  43:32,"А да они не расподељују милост Господара твога, о Посланиче, па је дају коме хоће, а ускраћују од кога хоће, или то чини Бог?! Ми расподељујемо међу њима оно што им је потребно за живот на пролазном свету и Ми једнима дајемо богатство, а другима сиромаштво, да би једне другима потчинили. А милост Господара твога на Будућем свету, боља је од пролазног света којег они гомилају."
  43:33,"А да неће сви људи постати један народ у неверству, Ми бисмо кровове кућа оних који не верују у Свемилосног од сребра учинили, а и степенице уз које се пењу."
  43:34,"и дали бисмо им врата на кућама њихових, и диване на којима се одмарају, како би тиме били приближени казни и стављени у искушење."
  43:35,"И украсе од злата бисмо им дали, јер све је то само уживање у пролазном животу, и од тога, због пролазности, нема много користи, а Будући свет, у Господара твога, о Посланиче, биће за богобојазне, оне који проводе Његове заповести и чувају се грешења."
  43:36,"Онога ко се буде слепим правио пред Кур'аном и од њега се окретао, Ми ћемо казнити тако што ћемо му ђавола натоварити, па ће му он нераздвојни пратилац постати и само ће му заблуду повећавати."
  43:37,"Они – ђаволи који прате оне који су се од Кур'ана окренули, људе ће од Правог пута и Божје вере одвраћати, па неће проводити Његове заповести и неће се чувати грешења, а они ће мислити да су на Правом путу и да следе истину. Због тога се никад неће ни кајати за своју заблуду."
  43:38,"Када онај ко се окретао од спомињања Бога, дође на Судњи дан, казаће: Камо среће да си ти од мене био далеко, колико је далек исток од запада. Како си ти само био ружан друг."
  43:39,"Бог ће на Судњем дану рећи неверницима: \"Након што сте у незнанобоштву били и грехе чинили, неће вам бити од користи то што ћете заједно бити кажњавани. Ваши другови неће понети вашу казну.\""
  43:40,"Они су глуви па не чују истину, слепи су да је виде, па зар ти, о Посланиче, да дозовеш глуве и на Прави пут упутиш слепе и оне који су у јасној заблуди?!"
  43:41,"Ако бисмо ти душу узели, о Посланиче, њих бисмо, сигурно, казнили и на пролазном свету и на Будућем свету."
  43:42,"Или, кад бисмо ти хтели показати нешто од казне коју смо им обећали, па Ми над њима, заиста, потпуну моћ имамо и они Нас не могу надвладати."
  43:43,"Зато се држи, о Посланиче, онога што ти објављује твој Господар, и ради по томе, а ти си, уистину, на Правом путу."
  43:44,"Заиста овај Кур'ан представља част теби и твоме народу, и на Судњем дану бићете питани о веровању у њега, слеђењу његове упуте и позивању њему."
  43:45,"А питај, о Посланиче, оне које смо пре тебе од Наших посланика послали – да ли смо Ми наређивали да се, осим Свемилосног, божанства друга обожавају и да им се чини богослужење?"
  43:46,"Још давно Ми смо послали Мојсија са знамењима Нашим фараону и главешинама народа његовог, па је он рекао: “Ја сам, заиста, Посланик од Господара свих створења!”"
  43:47,"Када им је он донео Наше доказе, они су почели да се исмејавају и ругају."
  43:48,"А нисмо фараону и главешинама народа његовог показивали ниједан знак који је указивао на исправност Мојсијеве посланице, а да није већи био него претходни! И патњи смо их подвргли на овом свету, не би ли се Богу повратили и неверство оставили, али није било користи."
  43:49,"А они су, када их је део патње погодио, говорили Мојсију: О ти, чаробњаче! Замоли за нас Господара свога, на темељу обећања да ћемо, ако поверујемо, бити казне спашени. Ако нам уклони казну, ми ћемо, сигурно, Правим путем поћи."
  43:50,"Када бисмо од њих казну отклонили, они би завет прекршили и не би га извршили."
  43:51,"И фараон, охолећи се и хвалећи својом влашћу, обзнани своме народу и рече им: “О народе мој, зар мени не припада власт у Мисиру и ове реке које испред мене, и испод мојих дворова, теку – зар не видите моју власт и величину?!”"
  43:52,"Ја сам бољи од Мојсија који је слабић и који не зна добро ни да прича."
  43:53,"Зашто му Бог који га је послао није ставио златне огрлице на њега, како би се знало да је Његов посланик или зашто није дошао у друштву анђела?!"
  43:54,"Он их заведе и наговори да му се у заблуди покоре. Они су, заиста, били народ који је одбио покорност Богу."
  43:55,"Када су, устрајно чинећи неверство, изазвали Нашу срџбу, Ми смо их казнили и све их потопили."
  43:56,"И учинисмо фараона и главешине народа његовог примером и поуком људима и неверницима твога народа, како не би били попут њих, па да их казна као и њих задеси."
  43:57,"Када су незнанобошци помислили да се на Исуса, којег обожавају хришћани, односе Божје речи: \"И ви и они које поред Бога обожавате бићете гориво у Паклу, а у њега ћете, заиста, ући\" – а Бог је забранио да се Исус обожава, као што је забранио и обожавање кипова – тада је твој народ, о Посланиче, загаламио расправљајући се, па су казали: \"Ми смо задовољни да наша божанства имају статус Исуса.\" Након тога је Бог објавио: \"А они којима смо још пре лепу награду обећали, они ће од Пакла далеко бити.\""
  43:58,"Они су казали: \"Да ли су боља наша божанства или Исус?\" Они нису навели ово поређење и овај пример како би стигли до истине, него како би се расправљали. Они су народ чије је својство расправа."
  43:59,"Исус син Меријин био је Божја слуга којем смо Ми благодат веровесништва и посланицу дали и учинили смо га примером Израиљћанима како би га узели за доказ Божје моћи Који га је створио без оца, као што је Адама створио и без оца и и без мајке."
  43:60,"А да хоћемо да вас, о људи, уништимо, Ми бисмо то учинили и уместо вас би довели анђеле на Земљу, који би само Бога обожавали и никог Му не би придруживали."
  43:61,"Силазак Исуса пред крај света биће један од великих предзнака Судњег дана. Немојте сумњати да ће се Смак света десити и следите оно што сам вам доставио од Бога, јер то је Прави пут на којем нема никаквих девијација и скретања."
  43:62,"Немојте да вас ђаво својим завођењем одврати од Правога пута. Он вам, заиста, отворено и јасно исказује непријатељство."
  43:63,"А кад је Исус очите и јасне доказе донео своме народу, он им је казао: “Доносим вам од Бога мудрост и долазим да вам објасним оно у чему се разилазите по питању вере. Зато се Бога бојте и следите Његове заповести и клоните се грехова, а мени се покоравајте у ономе што вам наређујем и забрањујем."
  43:64,"И Исус, мир над њим, рече: \"Заиста је Бог мој и ваш Господар, ми немамо другог Господара осим Њега, па само Њему искрено богослужење чините, јер у томе је исказивање Његове једноће и слеђење Правог пута на којем нема никаквих скретања."
  43:65,"Хришћанске скупине разишле су се у погледу Исуса, па има оних који говоре да је он бог, има оних који кажу да је Божји син, а има и оних који тврде да су он и његова мајка два божанства. Тешко онима који су према себи неправду учинили на начин да су Исусу приписали својства божанствености или су га назвали Божијим сином или су казали да је један од тројице. Тешко њима од страшне казне на Судњем дану."
  43:66,"Да ли ове скупине које су се разишле у погледу Исуса ишчекују да им Судњи дан изненада дође и да они то и не осете? Ако им Судњи дан дође, а они буду и даље неверници, онда ће сигурно скончати у тешкој патњи."
  43:67,"Они који су били ортаци и пријатељи у своме неверству и заблуди, на Судњем дану биће једни другима непријатељи. Вечни пријатељи ће, и након смрти, остати само богобојазни који су проводили Божје заповести и клонили се греха."
  43:68,"Бог ће њима казати: \"О Моје слуге, пред вама нема никаквог страха и ви нећете бити тужни због онога што вас је прошло на Земљи.\""
  43:69,"Онима који буду веровали у Кур'ан који је објављен њиховом посланику и који буду следили кур'анске упуте, практикујући његове наредбе и остављајући његове забране."
  43:70,"Уђите у Рај ви и они који су вам слични у веровању, радујући се вечној благодати која никада неће престати."
  43:71,"Они ће бити служени из посуда и чаша од злата. У Рају ће бити све што душе зажеле и чиме се очи наслађују, и у њему ћете вечно боравити, никада из њега нећете изаћи."
  43:72,"Овај Рај којег смо вам описали награда је за ваша добра дела која сте чинили."
  43:73,"У њему ћете непрестано имати свакојаког воћа којег ћете јести и којег никада неће нестати."
  43:74,"Они који су чинили неверство и грехе вечно ће у Паклу остати."
  43:75,"Казна им се неће умањити и у тој патњи неће имати наду у Божју милост."
  43:76,"Ми им нисмо учинили неправду када смо их у Ватру увели, него су они неверовањем сами себи неправду нанели."
  43:77,"Они ће дозивати Малика, анђела чувара Пакла: \"О Малик, нека нас твој Господар усмрти па да се спасимо патње.\" Малик ће им тада одговорити: \"Ви нећете умрети, него ћете у казни вечно да останете.\""
  43:78,"Ми смо вам слали у животу на Земљи истину у којој нема никакве сумње, али већина вас истину презире."
  43:79,"Ако они плету замке Посланику, нека је мир над њим и милост Божја, и Ми ћемо замке њима поставити које ће бити веће од њихових."
  43:80,"Зар они мисле да Ми не чујемо шта они насамо разговарају и шта крију у својим срцима и како се међу собом тајно договарају? Чујемо Ми све то, а анђели који су изасланици Наши, који су уз њих, записују оно што раде."
  43:81,"Реци, о Посланиче, онима који Богу приписују кћери, нека је Он далеко и узвишен од онога што они говоре: “Бог нема дете, слављен нека је Он и ја Му, међу онима који Му негирају такве мањкавости, први богослужење чиним, негирајући такве мањкавости.\""
  43:82,"Бог Који је Господар небеса, Земље и Престола величанственог, далеко је од онога што Му незнанобошци приписују када тврде да постоји друга божанства поред њега, или да има жену и дете."
  43:83,"Па, ти их, о Посланиче, остави нека се упуштају у заблуду и забављају док не доживе Дан којим им се прети, а то је Судњи дан."
  43:84,"Он се истински обожава и на небесима и на Земљи, Он мудро ствара, одређује и управља свиме, зна стања Својих створења и ништа Му није скривено."
  43:85,"Божја добра и Његов благослов су огромни, Он је Онај чија је власт на небесима и на Земљи, и између њих, Он једини зна када ће Смак света бити и Њему ћете се сви вратити како би рачун полагали и како би вас наградио или казнио!"
  43:86,"Они које незнанобошци, поред Њега, моле – неће се моћи за друге заузимати код Бога; моћи ће само они који Истину признају, а та истина су речи сведочанства \"нема другог истинског божанства осим једног Бога-Аллаха.\""
  43:87,"А ако их запиташ ко их је створио, сигурно ће рећи: “Бог нас је створио!” Па куда се, онда, одмећу и како након ове спознаје могу да се окрену од чистог монотеизма?!"
  43:88,"Бог зна за Посланиково жаљење због тога што га његов народ пориче, а у том жаљењу стоји: О Господару, заиста овај народ не верује у оно с чиме си ме њима послао."
  43:89,"Окрени се од њих и кажи им оно помоћу чега ћеш отклонити њихово зло. Ово је било у Мекки. А знаће они која их казна чека."
  44:1,"Ха мим. О кур’анским смо скраћеницама говорили на почетку поглавља ел-Бекара."
  44:2,"Узвишени Бог се куне Кур'аном, као књигом која појашњава упуту и води ка истини."
  44:3,"Ми смо Кур'ан објавили у ноћи Кадр, а то је ноћ на крају месеца рамазана, у којој се налази разноврсно добро и ми Кур'аном упозоравамо на казну."
  44:4,"У овој ноћи одређује се свака одредба везана за опскрбу и животни век и све оно што ће с десити те године."
  44:5,"Ми одређујемо сваки важан посао по наредби Нашој и Ми шаљемо посланике."
  44:6,"Ми посланике шаљемо као милост Господара твога, о Посланиче. Он, нека је слављен, чује речи Својих слугу и зна њихове поступке и намере. Њему ништа није скривено."
  44:7,"Господара небеса и Земље и онога што је између њих – ако чврсто верујете у то, па зато верујте у у Мога Посланика."
  44:8,"Нико се истински не обожава осим Њега, Он живот и смрт даје и нико осим Њега то не чини. Он је и ваш Господар, а и Господар ваших предака."
  44:9,"Ови незнанобошци не верују у то, него сумњају и у својој лажи се забављају."
  44:10,"О Посланиче, очекуј блиску казну која ће задесити твој народ, на дан када се појави дим којег ће они јасно видети, због жестине боли."
  44:11,"Он ће прекрити твој народ и биће им речено: Ова казна која вас је погодила је жестока и болна патња."
  44:12,"Они ће се понизно обратити своме Господару речима: Господару наш, уклони ову казну коју си на нас послао, јер ми ћемо веровати у Тебе и Твог посланика, ако је уклониш."
  44:13,"А како да сада поуку приме и да се врате своме Господару, а већ им је био дошао Посланик јасни и знали су да је искрен и поверљив."
  44:14,"Они су одбацили да поверују у њега и казали су да није посланик, него да га је неко подучио. Такође су казали да је лудак."
  44:15,"Када бисмо од вас и отклонили казну, ви бисте се вратили у неверовање и порицање истине."
  44:16,"Сачекај о Посланиче тренутак када твој народ жестоко зграбимо, а то је на дан Бедра. Ми ћемо их збиља казнити због њиховог неверовања у Бога и негирања посланика."
  44:17,"А Ми смо и пре њих фараонов народ у искушење ставили, и дошао им је племенити посланик који их је позивао у веровање и обожавање само једног Бога. Тај посланик је Мојсије, мир над њим."
  44:18,"Мојсије је казао фараону и његовом народу: Препустите мени синове Израиљеве, они су Божје слуге и ви немате право да их поробљавате. Ја сам ваш посланик од Бога, поуздано достављам оно што ми наређује, ништа од тога не одузимам нити на то додајем."
  44:19,"Немојте се охолити остављајући обожавање Бога и тлачећи Његове слуге. Ја сам вам доставио јасан доказ."
  44:20,"И ја се обраћам и своме и вашем Господару и од Њега тражим заштиту од тога да ме убијете каменовањем."
  44:21,"Ако не верујете у оно што вам достављам, онда ме напустите и не чините ми зло."
  44:22,"Мојсије, мир над њим, позвао је свога Господара: Фараон и његов народ су злочинци и заслужују да им се убрза казна."
  44:23,"Бог је наредио Мојсију да изведе свој народ по ноћи и казао му је да ће га фараон и његов народ пратити."
  44:24,"Наредио му је да, када он и синови Израиљеви пређу море, остави мирно море, јер ће се у њему фараон и његова војска потопити."
  44:25,"И колико су само фараон и његов народ иза себе оставили башта и извора воде."
  44:26,"Колико су само иза себе оставили поља засејаних и предивних места за боравак?!"
  44:27,"Колико су само иза себе оставили благодати у којима су угодно живели?!"
  44:28,"Овако како је описано догодило се, а Ми смо те баште, изворе, засејане њиве и прелепе пределе оставили синовима Израиљевим."
  44:29,"ни небо ни Земља нису оплакивали фараона и његов народ када су били потопљени и није има дата нова прилика да се покају."
  44:30,"А Израиљеве синове смо понижавајуће патње спасили, патње која се огледала у томе да су им фараон и његов народ убијали мушку, а у животу остављали женску децу."
  44:31,"Ми смо их спасили фараоновог тлачења, а он је био охол и кршио је Божје наредбе и прописе Његове вере."
  44:32,"Знали смо какви су синови Израиљеви и Ми смо их, због мноштва веровесника који су им долазили, одабрали над свим световима у њиховом времену када су живели."
  44:33,"и дали смо им знамења и доказе којима смо подржали Мојсија и видљиве благодати попут мане и препелица и др."
  44:34,"Порицатељи проживљења говоре:"
  44:35,"Након наше прве смрти нема никаквог живота и ми нећемо након смрти бити проживљени."
  44:36,"О Мухаммеде, ти и они који су с тобом, оживите претке наше који су умрли, ако је истинита ваша тврдња да ће нас Бог након смрти оживети како бисмо рачун полагали."
  44:37,"Да ли су бољи и снажнији ови незнанобошци који поричу твоју истинитост, о Посланиче, или народ Туббе‘ов и они пре њега, попут Ада и Семуда? Њих смо све уништили јер су преступници били."
  44:38,"Ми нисмо створили небеса и Земљу и оно што је између њих да бисмо се играли."
  44:39,"Земљу и небеса створили смо с великом мудрошћу, али већина незнанобожаца то не зна."
  44:40,"Судњи дан када ће Бог донети пресуду међу људима већ је одређен и тада ће Бог сва створења скупити."
  44:41,"То је Дан када ближњи и пријатељи једни другима неће нимало користити, нити ће моћи спречити њихову казну, јер тада ће сва власт припадати Богу и нико неће моћи да тврди да поседује било какву власт."
  44:42,"Само ће они људи којима се Бог смилује имати користи од добрих дела која су чинили. Он је Силни, Којег нико не може савладати и Милостиви према Својим слугама који се покају."
  44:43,"Дрво зеккум којег је Бог створио у сред Пакла"
  44:44,"Оно ће бити храна ономе ко је чинио велики грех, тј. неверство. Неверник ће јести његове одвратне плодове."
  44:45,"Тај плод биће попут црног уља и он ће од врелине кључати у стомацима неверника."
  44:46,"Кључаће као врела вода."
  44:47,"Рећи ће се Зебанијама - анђелима задуженим за кажњавање: Узмите га и жестоко га одвуците у средиште Ватре."
  44:48,"Након тога на његову главу пролијте врелу воду и њега никада патња неће напустити."
  44:49,"Рећи ће му се: \"Искуси ову болну патњу, јер ти си 'моћан' и у своме народу 'поштован'.\""
  44:50,"Ово је казна за коју сте сумњали да ће се десити на Судњем дану. Када сте је видели, свака сумња је од вас отклоњена."
  44:51,"А богобојазни који су радили по Божјим заповестима и клонили се греха, заиста ће, на сигурном месту бити, и никакво их зло неће задесити."
  44:52,"Међу богатим вртовима и прекрасним изворима."
  44:53,"У Рају ће бити обучени у танку, а и дебелу свилену тканину, једни према другима биће окренути."
  44:54,"Као што ћемо им дати ове споменуте награде, тако ћемо их у Рају и лепим женама оженити, чије ће очи бити крупне, бели део очију биће изразито бео, а црни изразито црн."
  44:55,"У Рају ће моћи да затраже послузи да им донесу сваковрсно воће, биће у сталној сигурности и никаква их штета неће погодити."
  44:56,"У Рају ће вечно остати, неће више умирати, након што су доживели смрт на пролазном свету и Бог ће их спасити патње у Ватри."
  44:57,"То што их је Бог увео у Рај и спасио Ватре, биће Његово доброчинство према њима, а то је велики успех са којим се ниједан други не може поредити."
  44:58,"Кур'ан смо учинили лаким тако што смо га објавили на арапском језику, како би они поуку узели."
  44:59,"Стрпи се док ти дође помоћ и сачекај њихово уништење, јер и они чекају твоје уништење."
  45:1,"Ха мим. О кур’анским смо скраћеницама говорили на почетку поглавља ел-Бекара."
  45:2,"Овај Кур’ан објављује Бог, Силни, Кога нико не може надвладати, и Мудри, Који мудро ствара, одређује и управља."
  45:3,"На небесима и на Земљи постоје знакови који верницима указују на Божју моћ и једноћу, јер само верници узимају поуке из тих знакова."
  45:4,"У стварању вас о људи, од капи семена, затим од угрушка, затим од груде меса и у стварању живих бића која је разасуо по Земљи, знакови су Божје једноће за људе који су чврсто уверени да је Бог Творац."
  45:5,"У смени ноћи и дана и у киши коју Бог спушта с неба, па њоме оживи земљу биљем након што је била неплодна, и у ветровима који долазе час с једне, а час с друге стране, докази су за разумне. Они из тих знакова разумеју да је Бог један, да је моћан све поново оживети и да је свемоћан."
  45:6,"То су Божје речи и знакови које ти, о Посланиче, као истину наводимо, па у које ће, ако не у Божје речи које објављује слуги Свом, они веровати и које ће доказе, ако не ове, признати?"
  45:7,"Божја казна и пропаст чека сваког онога ко многе лаже и ко много греши."
  45:8,"Неверник чује Божје речи у Кур'ану које му се читају, а затим устрајава у своме неверовању и грешењу, охолећи се над истином, као да је није ни чуо. Кажи му, о Посланиче, да га чека велика патња на ономе свету."
  45:9,"Када му се доставе неки одломци из Кур'ана, он се исмејава. Оне који се исмејавају с Кур'аном чека тешка казна на Судњем дану."
  45:10,"Њих чека Пакао на ономе свету и њихов иметак им код Бога неће нимало бити од користи, нити ће њихова божанства која су обожавали од њих одстранити казну која их чека. За њих је на Судњем дану спремна велика патња."
  45:11,"Ова Књига коју је Бог објавио Своме Посланику води Правом путу. Оне који не верују у доказе које је њихов Господар објавио Своме Посланику, чека страшна и болна патња."
  45:12,"Бог је једини Који вам је, о људи, потчинио море да би лађе, одредбом Његовом, по њему пловиле, да бисте могли тражити благодати Његове које вам је дозволио и да бисте били захвални на тим благодатима."
  45:13,"И потчинио вам је оно што је на небесима: Сунце, Месец и звезде и оно што је на Земљи: то су реке, дрвеће, животиње, брда и др. У томе што вам је потчинио су јасни докази Његове моћи и једноће, за оне који размишљају о њима и из њих црпе поуке."
  45:14,"О Посланиче, реци онима који верују у Бога и Његовог Посланика, да опросте неверницима који су вам чинили зло и који се не надају Божјим благодатима, нити се боје Његове казне, јер ће Бог наградити стрпљиве вернике и казниће невернике због поступака које су чинили на Земљи."
  45:15,"Онај ко чини добра дела имаће добру награду за то, а Богу не требају ничија дела, а онај ко чини лоша дела, имаће лош резултат и то на своју штету, јер лоша дела Богу нимало не штете. Затим ћете се нама вратити на Будућем свету како бисмо вам дали оно што заслужујете."
  45:16,"Синовима Израиљевим дали смо Тору да по њему људима суде, већина њихових веровесника били су Аврамови потомци и дали смо им разна добра, а поред тога смо их одабрали над свим народима који су у том времену живели."
  45:17,"И јасне смо им доказе о вери дали, доказе који су појаснили шта је истина, а шта неистина, а они су се подвојили баш онда кад су до доказа дошли, када им је послан Мухаммед, нека је мир над њим и милост Божја, а разишли су се због непријатељства и међусобне зависти, и жеље за влашћу и положајем. Господар твој ће им, о Посланиче, на Судњем дану, сигурно пресудити у вези с оним у чему су се разилазили на Земљи, и сазнаће ко је следио истину, а ко неистину."
  45:18,"А теби смо, о Посланиче, после одредили да у вери идеш правцем одређеним, путем веровања и добрих дела којим су ишли и посланици пре тебе, па следи тај верозакон и не поводи се за хировима оних који не знају истину, јер њихови хирови воде ка странпутици."
  45:19,"Они који не познају истину, неће те спасити Божје казне, ако се будеш поводио за хировима њиховим. Неправедни из свих секти и праваца једни другима су помагачи и против верника једни другима дају потпору. Бог је помагач богобојазних верника који спроводе Његове заповести и клоне се грехова."
  45:20,"Овај Кур’ан који је објављен Нашем Посланику, путоказ је људима који им показује шта је истина, а шта неистина и упута је ка истини и милост онима који чврсто верују, јер они ће кренути Правим путем како би њихов Господар био задовољан. Он ће их због тога увести у Рај и спасиће их Ватре."
  45:21,"Мисле ли они који чине зла дела, неверство и грехе, да ћемо с њима поступити једнако као с онима који верују и добра дела чине, да ћемо им дати исти статус и да ће у овом животу и након смрти бити исти?! Како лоше расуђују!"
  45:22,"А Бог је небеса и Земљу с мудрошћу створио, није то учинио узалуд. Да би свака особа била награђена или кажњена према оном што је зарадила - неће јој се умањити добра дела, нити увећати лоша."
  45:23,"Шта мислиш, о Посланиче, о ономе који је своју страст за бога свога узео и њу обожава и никако од ње не одступа, ономе коме је Бог, по заслузи, дао да је у заблуди, и слух његов и срце његово запечатио, а пред очи његове копрену ставио, па он не види и не чује истину? Ко ће га, ако не Бог, на Прави пут упутити? Зашто не размислите штетности слеђења страсти и користи слеђења истине?"
  45:24,"Неверници и негатори проживљења кажу: “Постоји само живот наш земаљски, нема живота након смрти, живимо и умиремо, једино нас време уништи.” А негирање проживљена нису засновали ни на каквом знању, они само нагађају, а то нимало неће нанети штете истини."
  45:25,"А кад се незнанобошцима који негирају проживљење јасни докази пруже, другог изговора немају осим што Посланику и муслиманима кажу: “Претке наше у живот повратите ако је истина да ћемо бити проживљени након смрти.\""
  45:26,"Реци им, о Посланиче: “Бог вам даје живот тако што вас ствара, затим ће учинити да поумирете, а после ће вас на Судњем дану сабрати како би вам дао оно што сте заслужили, у то нема никакве сумње, али већина људи не зна, па се зато не спремају за тај дан чинећи добра дела.”"
  45:27,"Само је Божја власт на небесима и на Земљи! Нико се истински ни на небу ни на Земљи не обожава осим Он. А на дан кад наступи Час оживљења и обрачуна, тог дана они који су лажи следили биће изгубљени, због тога што су обожавали неког мимо Бога и што су се трудили да истину прикрију, а неистину испоље."
  45:28,"И видећеш, о Посланиче, тога дана све народе како клече ишчекујући шта ће се десити; сваки народ биће позван према својој Књизи коју су записали анђели чувари: “Данас ћете, о људи, бити награђени или кажњени према томе како сте поступали у животу на Земљи!”"
  45:29,"Ова Наша Књига у коју су анђели писали ваша дела, сведочиће против вас на основу истине. Ми смо наредили анђелима да запишу све што сте радили на Земљи."
  45:30,"Оне који су веровали и добра дела чинили Господар њихов ће Својом милошћу увести у Рај. То што ће им Бог као награду дати биће велики успех са којим се ниједан други не може поредити."
  45:31,"А онима који нису веровали у Бога биће речено: “Зар вам Моје речи и докази нису долазили, али ви сте се охолили и нисте хтели да верујете и грехе сте чинили!?”"
  45:32,"Кад вам се говорило: “Божје обећање да ће вас оживити, заиста, је истина! И у Час оживљења нема нимало сумње, па се спремајте за тај дан.” Ви сте говорили: “Ми не знамо шта је Час оживљења, ми само замишљамо, и нисмо уверени да ће тај Час доћи.”"
  45:33,"Неверницима ће се на Дану судњем указати сва ружноћа њихових ружних дела и неверовања, па ће их са свих страна стићи оно чему су се исмејавали, а чиме им се претило."
  45:34,"Бог ће им рећи на Судњем дану: “Данас ћете ви бити заборављени у ватри Пакла као што сте ви на Земљи заборављали да се за овај дан припремате веровањем и добрим делима! Ваше ће пребивалиште бити огањ и нико вам неће притећи у помоћ и од вас патњу отклонити.”"
  45:35,"Биће им речено: “Ова казна вас је стигла зато што сте Божје речи и доказе за подсмех узимали, и због тога што сте допустили да вас пролазни, материјални ужитци обману и одведу у заблуду.” Стога они који су се ругали Божјим речима неће бити изведени из Пакла, неће бити враћени на Земљи да раде добра дела и тако стекну Божје задовољство."
  45:36,"Богу, Једном Једином, припада сва хвала и велика захвала, Господару небеса, Земље и свега што постоји."
  45:37,"Само Богу, узвишен и слављен нека је Он, припадају понос и дика, величина и власт, узвишеност и савршеност, на небесима и на Земљи. Бог је силан и свемоћан, нико Га не може надвладати; мудар је у стварању, управљању и прописивању."
  46:1,"Ха мим. О кур’анским смо скраћеницама говорили на почетку поглавља ел-Бекара."
  46:2,"Овај Кур’ан Посланику, нека је мир над њим и милост Божја, објављује Бог, Силни, Кога нико не може надвладати, и Мудри, Који мудро ствара, управља и прописује."
  46:3,"Узвишени је Бог небеса и Земљу и оно што је између њих створио ради величанственог циља и недокучиве мудрости, а не зарад игре и забаве. Један од циљева стварања небеса и Земље јесте то да људи спознају Господара, да Га обожавају притом Му никог равним не сматрајући, и да поступају у складу са својом улогом намесника на Земљи, и то до прецизно одређеног рока који је само Богу знан. Па ипак, они који поричу Божје речи и негирају да једино Он заслужује да се обожава, не желе поверовати и окрећу се од часног Кур’ана, не марећи за њега."
  46:4,"Реци, Веровесниче, меканским незнанобошцима који се одмећу од истине: “Кажите ми, јесу ли ваша божанства и идоли којима се мимо Бога молите ишта створили на Земљи? Јесу ли створили које брдо или пак реку? Ако јесу, покажите шта су то створили. Или, имају ли они удела у стварању небеса, па због тога заслужују да се и они, поред Бога, обожавају? Донесите ми Књигу од Бога која потврђује то што тврдите или донесите бар какав траг знања, ако истину говорите да ваша божанства заслужују да се обожавају.”"
  46:5,"Нико није у већој заблуди нити у већем незнању од оног ко, уместо Бога, зазива лажно божанство, дрвеће, камење... Они којима се моле никад им се неће одазвати јер су материја нежива и немоћна, не чују, нити знају да их неко моли, не могу прибавити никакву корист, нити могу отклонити какву штету."
  46:6,"Лажна божанства не могу помоћи онима који им се моле, а кад људи буду сакупљени ради коначног обрачуна на Судњем дану, иста та божанства биће отворени непријатељи својим обожаваоцима, одрицаће их се, проклињаће их и негираће да су их људи обожавали."
  46:7,"Кад се кур’ански одломци, који су објављени Божјем Посланику казују неверницима, они, након што чују њихово учење, кажу: “Нико не сумња у то да је ово очита чаролија! Ово није објава од Бога!”"
  46:8,"Зар да незнанобошци говоре: “Мухаммед измишља Кур’ан, од себе га казује, није то објава од Бога!” Посланиче реци им: “Кад бих измишљао Кур’ан, ви ме не бисте могли заштитити од Божје казне ако би Бог хтео да ме казни. Зар бих се лажући на Бога излагао Његовој казни?! Бог добро зна шта говорите о Кур’ану и о мени као Посланику. Довољан ми је Бог као сведок да сам вам доставио и да се нисте одазвали. Ипак, Узвишени Бог опрашта грехе и самилостан је онима који се покају.”"
  46:9,"Божји Посланиче, обрати се незнанобошцима који поричу твоје посланство: “Ја нисам први посланик којег је Бог послао Својим слугама, пре мене било је посланика. И не знам шта ће Бог са мном и с вама учинити на овом свету, јер будућност зна само Бог, узвишен и слављен нека је Он. Ја сам дужан доставити и следим оно што ми Свевишњи Бог објављује. И говорим и чиним само оно што је у складу с Објавом. Ја, такође, јасно и отворено опомињем и подсећам на Божју казну.”"
  46:10,"Веровесниче, реци онима који не верују: “Реците ви мени шта ће бити с вама ако је Кур’ан објава од Бога, а ви не верујете у њега, и догоди се да неко од синова Израиљевих посведочи да је Кур’ан од Бога, како је и речено у Тори, па он поверује у часни Кур’ан и поступа у складу с њиме, а ви наставите да поричете! Како сте само неправедни!” Заиста, Свезнајући Бог неће неправеднике извести на Прави пут."
  46:11,"Они који не верују у Објаву коју је донео Посланик говоре верницима: “Да је веровање у Посланика и његово слеђење била одлика и какво добро, ми бисмо у томе претекли сиромашне, робове и потлачене.” А, како помоћу часног Кур’ана, који је донео Посланик, нису нашли Прави пут и нису поверовали, рећи ће: “Кур’ан је лаж која се преноси од првих каснијим генерацијама, он је само измишљотина народа древних, а ми лажи не следимо!”"
  46:12,"Пре Кур’ана Бог је, узвишени и слављени, објавио Мојсију, мир над њим, оригиналну Тору, као путовођу синовима Израиљевим да следе Његове заповести, и као милост онима који поступају у складу с Божјим прописима. Кур’ан, који је Узвишени Бог Посланику Мухаммеду објавио на арапском језику, опомиње оне који сами себи наносе неправду верујући у паганизам и чинећи грехе; он је и радосна вест онима који су добри верници и који се према људима лепо односе."
  46:13,"Они који признају да је Бог једини Господар и да се само Он може обожавати и истрају на покорности Богу и на чињењу добрих дела неће се бојати предстојећих страхота, нити ће туговати због овосветских добара које су оставили иза себе."
  46:14,"Они који обједине та својства јесу становници Раја, у њему ће заувек боравити. То ће им бити награда и почаст од Бога зато што су на пролазном свету чинили добра дела."
  46:15,"Бог је човеку опоручио и задужио га да чини доброчинство својим родитељима док су живи, и да им чини доброчинство и након њихове смрти, у складу са исламским верозаконом. Кад је реч о доброчинству, поготово мајка полаже право на то, јер мајка носи дете у стомаку тегобно и с боловима, а с муком га и рађа. Трудноћа и дојење износе тридесет месеци. И кад дете достигне напон снаге и зрелости, тј. кад напуни четрдесет година, замоли Бога: “Господару, допусти ми да Ти се захвалим на благодатима које си мени и мојим родитељима указао, и да добра дела радим којима ћеш Ти бити задовољан помози ми! И подари ми честито потомство, које ће бити истрајно у вери! Кајем ти се због својих лоших дела, Теби се повинујем, Твојој се власти предајем и доследно следим Твој верозакон!”"
  46:16,"Од таквих ће људи Бог примити најбоља добра дела која су учинили. К томе, опростиће им грехе и прећи ће преко ружних поступака, па ће ући у Рај. То је истинито Божје обећање, у њега нема никакве сумње; Бог Своје обећање не изневерава."
  46:17,"Међутим, има и оних који кажу својим родитељима: “Далеко били! Зар ми говорите да ћу, након што умрем, бити оживљен из гроба, а већ су народи помрли пре мене и нико се није вратио?” Али, његови родитељи молећи Свезнајућег Бога да упути њихово дете, говорећи му: “Тешко теби! Веруј у Бога и Посланика, следи исламске прописе! Истина је, збиља, оно што је Бог обећао, у то нема никакве сумње!” Дете њима међутим одговара да су то само приче и измишљотине ранијих покољења које се казују из њихових књига."
  46:18,"Такви заслужују Божју казну која ће их без сумње стићи, с духовима и људима који су пре њих порицали верске истине. Такви су, заиста, прави губитници јер су, због својих гнусних дела, себе и своје породице стровалили у ватру Пакла."
  46:19,"И обе категорије: верници и неверници, заслужиће своју судбину у складу с делима која су чинили, па ће добри имати код Бога степене у Рају, а грешници ће, због зла, горети у провалијама Пакла. Ето тако ће Бог сваком дати управо оно што је заслужио, и ником неће бити неправда почињена. Ничија добра дела Бог неће умањити, нити ће чије грехе умногостручити."
  46:20,"Они који нису веровали у Бога и посланике биће изложени ватри на Судњем дану, и биће укорени: “Нестале су вам сласти ваше и уживања које сте имали на Земљи! О неверници, данас ћете презреном и срамотном казном бити кажњени јер сте истину охоло одбијали, инатили сте се, излазили сте из оквира послушности Богу чинећи неверство и грехе!”"
  46:21,"Веровесниче, спомени Ебера, мир над њим, из народа Ад, кад је свој народ упозоравао на Божју казну у месту Ахкафу, на југу Арабијског полуотока. Пре и после Ебера, становницима Ахкафа било је послато неколико посланика – и они су упозоравали на казну, позивали у сведочење Божје једноће и искрено обожавање само Њега. Ебер је рекао својим сународницима: “Не поверујете ли и не будете ли само Бога обожавали, бојим се да ће вас стићи казна и страхоте на Дану великом и кобном.”"
  46:22,"Народ Ад рекао је свом посланику: “Да ли то хоћеш да нас одвратиш од божанстава којима се, а не Богу, обраћамо? Ако је истина то у што нас позиваш, учини да нас снађе Божја казна.”"
  46:23,"Худ, мир над њим, одговори: “Само је у Бога знање о казни, ја о томе ништа не знам. Ја вам само обзнањујем и преносим Божју посланицу, успостављам против вас доказ и упозоравам на казну за коју не знам кад ће вас снаћи; али ја заиста видим да сте ви народ незналачки, јер не знате у чему је за вас добро, а у чему зло; добро изостављате, а зло чините.”"
  46:24,"Након што је народ Ад видео долазећу казну на небу, исту ону коју су пожуривали, а која је прекрила обзорје па је изгледала попут облака, рекао је: “Овај нам облак кишу доноси!” Ебер је, међутим, рекао: “Ово је облак који вам непријатност и казну носи, у њему је страшни ветар који све уништава. Будући да сте пожуривали ово што вам сад долази, искусите казну.”"
  46:25,"Ебер им је казао да ће долазећи ветар уништити оно чему је Бог, узвишен и слављен нека је Он, одредио уништење. После уништења народа Ад, у њиховом насељу виделе су се само празне настамбе, и ништа више. Ето тако ће Бог казнити сваког неверника порицатеља и грешника."
  46:26,"Бог је, узвишени и слављени, народ Ад учинио моћним давши му иметак, снагу, потомке и углед, у оној мери у којој то вама није дао. И имали су уши да чују, и очи да виде, и разум да могу просуђивати, али они и поред тога нису могли да схвате истину и сачувају се казне која их је погодила. Тако су поступили зато што су негирали Божје речи и доказе. Ето, због тога их је сколила са свих страна казна којом их је Ебер опомињао, а којој су се они претходно исмејавали."
  46:27,"Свемогући Бог уништио је и казнио народе који су живели око Меке, као нпр. Ад, Семуд, Лотов народ, становнике Медена. Бог им је дао разнолике доказе не би ли поверовали."
  46:28,"Па зашто кажњеним народима нису помогла њихова божанства којима су се мимо Бога молили и којима су се умиљавали помоћу богослужења и приношења жртве? Она су их оставила на цедилу, изгубила су се из вида, нису им помогла кад им је помоћ била најпотребнија. Да лажна божанства могу бити заговорници – лаж је и измишљотина неверника којом су се обмањивали."
  46:29,"Спомени, Веровесниче, кад ти је Узвишени Бог послао неколицину духова да слушају твоје учење Кур’ана; кад су томе присуствовали, рекли су једни другима: “Пажљиво слушајте учење Кур’ана!” А пошто си завршио с учењем, они су поверовали у Кур’ан и вратили су се свом народу, опомињући га да ће заслужити казну ако не поверује у Кур’ан."
  46:30,"Духови су рекли: “Народе наш, ми смо слушали Кур’ан, књигу која се после Мојсија, мир над њим, објављује посланику Мухаммеду, нека је мир над њим и милост Божја! Кур’ан, о којем вам говоримо, потврђује претходне књиге које је Бог објавио посланицима; он изводи на пут Ислама оне који верују у њега и води их у спас.”"
  46:31,"Још су им рекли: “Народе наш, одазовите се Божјем Посланику, нека је мир над њим и милост Божја, следите га и поведите се за упутом коју је донео! Учините ли тако, Бог ће вам неке грехе опростити и болне ће вас казне у Паклу заштитити. Та казна ће неизоставно вас сустићи не поверујете ли у посланицу коју је донео.”"
  46:32,"“Онај ко се не одазове посланику Мухаммеду, нека је мир над њим и милост Божја, и не буде га следио неће Богу умаћи на Земљи кад Бог буде хтео да га казни. Уз то, он мимо Бога неће наћи заштитника који ће га спасити од казне. Они који се не одазову Веровеснику, нека је мир над њим и милост Божја, Божјем гласнику, у очитој су заблуди и врло су далеко од истине.”"
  46:33,"Зар мекански многобошци, који поричу проживљење, нису свесни Божје моћи и величине – а Он је створио небеса и Земљу без потешкоће и Који стварањем њиховим, иако су веома, веома велика, није малаксао? Зар не знају да је Бог у стању мртве да оживи и пред Себе да их, ради коначног полагања рачуна, доведе? То је Богу лако, Он све може, Он чини шта хоће. Ништа Га не може онемогућити у томе да проживи мртве."
  46:34,"Неверници ће на Дану судњем бити изложени ватри и биће укорени: “Зар ова казна, коју сте ви порицали, није истина? Је ли лаж, као што сте говорили на пролазном свету?” Они ће одговорити: “Јесте, истина је, тако нам Бога, Господара нашег!” И затим ће им бити речено: “Искусите онда ову патњу и пржите се у ватри Пакла зато што се били неверници!”"
  46:35,"Божји Посланиче, стрпљиво поднеси узнемиравање и порицање неверника грешних као што су то стрпљиво подносили посланици одлучни, Ноје, Аврам, Мојсије и Исус. И немој тражити да казна што пре стигне оне твоје сународнике који не верују, јер, кад их стигне оно чиме им се прети и кад се суоче с казном, учиниће им се као да су, због краткоће овосветског живота, живели само часак дана. Ваља вам знати да је овај Кур’ан, који је објављен посланику Мухаммеду, нека је мир над њим и милост Божја, упозорење свим световима, и да ће Божја казна стићи само оне који су неверници и грешници."
  47:1,"Силни Бог ће учинити ништавним дела оних који не верују у Бога и који одвраћају свет од Бога."
  47:2,"А они који верују у Свевишњег Бога и чине добра дела, и верују у Кур’ан, истину коју је објавио Посланику, нека је мир над њим и милост Божја – њихове ће грехе Племенити Бог сакрити и опростити, а неће их казнити, поправиће њихово стање на оба света."
  47:3,"Бог ће у заблуду одвести невернике, а упутиће вернике зато што неверници следе ђавола, а верници, који верују у Бога и Посланика, следе Истину. Ето због чега се њихов положај разликује. Као што је Бог објаснио положај верника и неверника, тако наводи примере људима. Добри су с добрима, а зли са злима."
  47:4,"Верници, кад се сукобите с неверницима, храбро се против њих борите и по вратовима их сабљама ударајте, а кад им нанесете велике губитке и ослабите њихову снагу, тад их вежите, па их после доброчинствено заробљеништва ослободите или за њих откупнину тражите, односно за друге их заробљене муслимане замените, поступајући у складу с интересима; тако поступајте све док рат не престане њиховим примањем Ислама или до мировног уговора са њима. Бог је тако прописао да би вернике искушао; то су неки Божји прописи у погледу борбе. А да Свемогући Бог хоће, савладао би невернике а да се верници уопште не боре, међутим, прописао је верницима борбу против неверника како би се знало ко је искрен а ко лажов, и како би указао на оне који помажу Ислам, и како би се очувао принцип одбране вере. Награду оног ко погине на Божем путу с намером уздизања Божје речи – Свезнајући Бог ће сачувати, неће таквом пропасти уложени труд, а онај који као неверник погине иде у вечну Ватру."
  47:5,"Бог ће их упутити на слеђење Истине на овом свету и поправиће њихове прилике."
  47:6,"И увешће их у Рај на Судњем дану. А већ их је у Кур’ану известио о рајским лепотама и његовим ступњевима."
  47:7,"О ви који верујете у Бога и поступате у складу са исламским верозаконом, ако се будете борили против незнанобожаца помажући Ислам и Посланика својим имецима и животима, Бог ће вама помоћи против непријатеља, учиниће вас поносним и учврстиће ваше кораке уливајући вам смиреност и чврстину пре борбе."
  47:8,"А они који не верују у Бога и Посланика настрадаће на овом и на Будућем свету, Бог ће њихова дела поништити."
  47:9,"Тако ће бити, јер неверници мрзе објаву, Кур’ан, који Бог објављује Божјем Посланику, нека је мир над њим и милост Божја, тим више јер објава позива на монотеизам. Узвишени Бог ће поништити њихова дела, и биће прави страдалници на оба света."
  47:10,"Зашто мекански неверници порицатељи не путују по свету да виде какав је кобан крај стигао оне који су пре њих порицали? Њихов је крај болан био: Бог је у потпуности уништио њихова насеља, са свим становницима. Невернике у сваком времену и на сваком месту чекају такве казне."
  47:11,"Господар је такав свршетак дао верницима и неверницима управо зато што Он помаже онима који у Њега верују и што незнанобошци заштитника немају."
  47:12,"Оне који верују у Бога и Посланика и чине добра дела Племенити Бог ће увести у лепоте Раја, баште кроз које, поред кућа и палата, теку реке. А неверници на овом свету одају се страстима и једу као што стока једе. Они, дакле, живе зарад својих страсти и наслада. Пакао ће бити њихово пребивалиште, у њему ће вечно боравити."
  47:13,"Бог је уништио многе градове који су били моћнији од Меке чији су становници протерали свог посланика и довели се у положај страдалника које ће неизоставно стићи казна од које их нико неће моћи сачувати. Уколико Бог буде хтео да уништи становнике Мекке, нико Га у томе неће моћи спречити."
  47:14,"Зар имају исти статус онај који обожава Бога, узвишен и слављен нека је Он, на темељу јасних и необоривих доказа и који се сустеже од забрањеног, и онај коме је ђаво лепим приказао његова ружна дела и који се, поводећи се за страстима своје зле душе и прохтева због којих лута, робује киповима, чини пороке и пориче посланике?"
  47:15,"Свезнајући Бог описао је Рај, који је обећао богобојазним верницима, јер су извршавали Божје заповести а сустезали се грехова, рекавши да су у њему текуће реке од питке воде чије се карактеристике нису промениле од дугог стајања, и реке од млека, чистог, укусног, непромењеног, и реке од вина, које ће верници пити с ужитком и насладом, а због чијег конзумирања се неће опити нити ружно понашати, и реке од меда процеђеног. Верници ће, осим тога, у Рају имати сваковрсне плодове и храну на располагању, а вредније је од свега тога то што ће Племенити Бог опростити њихове грехе и прећи преко лоших дела која су учинили. Па, јесу ли исти они који ће у томе ужитку бити и они који ће се у Паклу вечно пржити, где ће бити појени узаврелом водом која је достигла крајњу врелину, а која ће, доспевши у утробу, кидати њихова црева?"
  47:16,"Неки дволичњаци слушају твоје речи, Посланиче, не разумевајући оно што им говориш па зато не прихватају твој позив него се окрећу од веровања и не маре за Објавом. А кад напусте скуп на којем си се обратио људима, исмејавајући се говоре зналцима који разумеју веру: “Шта то Мухаммед малопре рече?” Свемогући Бог запечатио је њихова лицемерна срца па не схватају, у њихова срца не допире Истина, па они следе страсти које их одводе од истине."
  47:17,"Они који су упућени на пут Истине и следе оно са чиме је дошао Веровесник, нека је мир над њим и милост Божја, Бог ће повећати упуту и подстакнуће их на чињење сваког добра, а помоћу тога ће се сачувати казне у Паклу."
  47:18,"Неверници чекају само да им Судњи дан изненада дође, а већ су се појавили његови предзнаци. Неки од тих предзнака јесу појава Посланика, нека је мир над њим и милост Божја и располућење месеца. А зар ће поуку извући тек кад Судњи час дође?"
  47:19,"Знај, Посланиче, да једино Бог заслужује да буде обожаван! И моли Племенитог Бога да опрости теби и верницима и верницама! Свезнајући Бог зна ваше кретање дању и ваше мировање ноћу, ништа Му није скривено."
  47:20,"Верници су говорили: “Када би Бог објавио у Кур'ану неко поглавље у којем би нам наредио борбу против неверника!” А кад је Господар објавио јасно поглавље у којем је објаснио прописе у вези с борбом против неверника, видиш кукавице чија су срца лицемерна, пуна сумње и порицања како гледају у тебе, Веровесниче, погледом човека насмрт онесвешћеног. Господар им је запретио казном која им се приближила јер одустају од борбе и страхују од ње."
  47:21,"А боље би им било да се покоре Богу, а уз то, да говоре разборито, говор у којем нема зла. Ако је Свевишњи Бог заповедио верницима борбу против неверника, боље би било да су дволичњаци искрени према Богу и да се што пре одазову чинећи оно што је Богу драго. Ето то би им било боље на пролазном свету и на Будућем свету него да се супротстављају Богу."
  47:22,"Можда бисте се и ви, кад бисте завладали, окренули од веровања у Бога и послушности њему, па бисте чинили грехе на Земљи и прелазили границе Божјег закона не верујући, пролевајући крв недужних људи и кидајући родбинске везе, исто онако како сте се понашали у предисламском периоду."
  47:23,"Бог је оне који тако раде већ удаљио од Своје милости, глувим их је учинио – не чују оно што им користи, и слепим их је учинио – не виде јасне, непобитне доказе."
  47:24,"Зашто ти људи који се отуђују не размисле о Кур’ану? Да о њему размисле, то би их подстакнуло на чињење сваког добра и на сустезање од сваког зла. Не, њихова су срца запечаћена, па у њих не може продрети ни опомена ни поука."
  47:25,"Становити људи одметнули су се од веровања, вратили су се неверству и лицемерству, и то након што им је био јасан Прави пут и након што су се уверили да Божји Посланик истину говори. Њих је ђаво завео, подстакнуо их је на погрешне поступке, њихова им недела лепим представио и пусту им наду у дуг живот улио."
  47:26,"Сотона је таквој категорији људи улио лажну и пусту наду због тога што су говорили јеврејима, завидницима и непријатељима Ислама, мрзитељима оног што Бог објављује веровеснику, мир над њим: “Ми ћемо вам се покоравати у неким стварима као што је одустајање од борбе.” А Свезнајући Бог добро зна њихово тајно и јавно порицање и сплеткарење. Њему није ништа скривено, па Он одређене појаве открива Свом Посланику."
  47:27,"У каквим ће мукама дволичњаци бити кад им анђели буду узимали душе, гвозденим их маљевима по лицима и леђима ударајући!"
  47:28,"Таква ће их казна стићи зато што су, следећи све оно што изазива Божју љутњу, тј. чинећи неверство, показујући да су верници а нису, противећи се Богу и Посланику, и зато што су мрзели оно што их Богу приближава и Његово задовољство осигурава, као нпр. веровање и слеђење Посланика. Ето, Бог је њихова дела поништио."
  47:29,"Дволичњаци су мислили да Бог неће открити Посланику и верницима завидност и злобу која се налази у њиховим срцима. Нису знали да је Бог у могућности да их открије људима, кроз испите и искушења, како би се доказао искрени верник, а осрамотио дволичњак."
  47:30,"Да хоће, Бог би ти, Посланиче, дволичњаке показао и ти би их, заиста, познао по њиховим видљивим знаковима. Али, познаћеш их по двосмисленом и нејасном говору и схватићеш њихове намере. Ваља вам знати да је Богу знано све што Његове слуге чине и да ће их за то позвати на одговорност."
  47:31,"Бог ће вас, о верници, на кушњу стављати посредством борбе против неверника, све док међу вама не укаже на искрене и стрпљиве вернике. Бог ће, такође, проверавати ваше речи и дела стављајући вас на кушњу сиромаштвом и изобиљем, да би се показало ко је искрен, а ко лажов."
  47:32,"Они који не верују у Бога и Посланика и одвраћају од веровања себе и друге људе, притом се противећи Божјем Посланику борећи се против њега, а недвосмислени докази истинитости његове посланице већ су им дати – заиста неће нимало наудити Исламу и Бог ће поништити награду за дела која су учинили на овом свету."
  47:33,"Ви који верујете у Бога и поступате у складу с исламским верозаконом, извршавајте оно што су вам Бог и Посланик заповедили, а сустежите се од оног што су вам они забранили! И немојте упропаштавати награду за своја дела чинећи дела неверства, како бисте се показали пред светом!"
  47:34,"Свевишњи Бог неће опростити грехе онима који не верују у Господара светова и одвраћају од Ислама, а умрли су као неверници; њих ће Силни Бог у ланце оковати и казниће их за недела. У Паклу ће вечно боравити."
  47:35,"Не малаксавајте, верници, одступајући од борбе и не позивајте у потписивање примирја са незнанобошцима, јер ви сте јачи и поноснији од њих! Знајте да је Бог с вама – морају победити они на чијој је страни Бог и само њих чека леп крај и срећан завршетак. О правоверни, Узвишени Бог неће поништити вашу награду нити ће је умањити, већ ће је увећати, из Своје доброте и милости!"
  47:36,"Ваља вам знати да је живот на овом свету само игра и забава, и паметан човек му неће дати предност над Будућим светом. Ако будете веровали у Бога и чинили добра дела а сустезали се од зла, Господар ће вам дати потпуну награду. Уз све то, имајте на уму и то да Племенити Бог од вас не тражи да уделите сав свој иметак, него само зекат тј. обавезну милостињу."
  47:37,"А кад би Свезнајући Бог ипак одлучно и упорно тражио да уделите све што имате, ви бисте постали шкрти и сустегнули бисте се од удељивања, па би онда Узвишени Бог показао вашу љутњу због удељивања на Његовом путу. Ето, и у томе се огледа Божја благост према вама."
  47:38,"Ето, ви се позивате, верници, да делите део иметка, а не цели иметак, у борби на Божјем путу, ради уздизања Божје речи и помагања вере, али неки од вас шкртаре! Онај ко шкртари, нека зна, на своју штету шкртари: ускраћује себи могућности да заслужи награду. Немојте заборавити да је Бог богат у односу на људе и да Му не требају њихови добровољни прилози, јер Бог је створио све што постоји, а и људе којима је дао иметак; ви сте потребни Божје милости и доброте. О људи, ако окренете леђа Исламу и постанете неверници, Он ће вас казнити и замениће вас другим, богобојазним људима који неће бити слични вама; биће Богу послушни и предани."
  48:1,"Ми ћемо, Посланиче, дати да победиш своје непријатеље победом јасном и великом! Под изразом “победа” овде се мисли на потписивање мировног споразума на Худејбији."
  48:2,"Бог ће ти дати ту велику победу, Веровесниче, зато да би ти опростио твоје раније и касније грешке. Свезнајући Бог је помоћу ове победе Своју благодат према теби употпунио помогавши Ислам. Узвишени Бог упутио те је на Прави пут, у којем нема девијације, а то је Ислам."
  48:3,"И да ти Господар против непријатеља пружи велику помоћ коју нико не може спречити."
  48:4,"Бог је смирај у срца верника спустио, па се њихово веровање само учвршћује. А једино Богу припадају војске небеса и Земље, Он помаже коме хоће међу Својим штићеницима. Знајте да Бог добро зна шта је добро за људе и да је мудар у погледу пружања помоћи и давања победе."
  48:5,"И да Мудри Бог уведе вернике и вернице у баште Раја, кроз које теку реке испод њихових двораца и дрвећа, и да пређе преко њихових лоших дела и не казни их. У уласку у Рај и спасу од последица греха огледа се велики успех код Бога; то је заправо највећи успех."
  48:6,"И, такође, да Свемогући Бог казни дволичњаке и незнанобошце, мушкарце и жене међу њима, који о Богу лоше претпостављају – мисле да Он неће помоћи Своје штићенике над непријатељима и да неће узвисити Своју реч. Нека настрадају, нека буду понижени и осрамоћени! Бог се на њих разљутио, удаљио их је од Своје милости јер су били неверници и јер су о Богу негативно мислили. Бог је незнанобошцима припремио успламтелу ватру и огањ; они ће у Паклу вечно патити. Пакао је грозно место у које ће бити враћени."
  48:7,"Богу, Господару светова, припадају војске небеса и Земље помоћу којих помаже кога хоће. Ваља вам знати да је Бог силан, и да Га нико не може надвладати, и да је мудар у стварању и управљању."
  48:8,"Тебе је, Посланиче, Свезнајући Бог послао да сведочиш у корист своје заједнице на Дану судњем, доносиш јој радосне вести да ће на овом свету бити помогнута и да ће јој бити дата власт, као и да јој доносиш радосне вести о томе да ће њени припадници добити награду на Будућем свету. С друге стране, послали смо те да застрашиш незнанобошце да ће их на овом свету верници понизити и казнити, и да им наговестиш болну патњу на Будућем свету."
  48:9,"Господар је то дао како бисте веровали у Њега и следили Његовог Посланика, и како бисте уз то исказали посланику Мухаммеду велико поштовање, и ујутру и навече величали Бога."
  48:10,"Они верници, Веровесниче, који су теби верност на Худејбији очитовали да ће се борити против неверника – самом Богу су верност исказали и заветовали су Му се да ће помагати ислам, тим више јер је Он то наредио и јер ће их за то Он наградити. Божја је рука изнад руку њихових кад се ради о давању присеге, Он зна шта чије груди скривају. Онај ко не испуни завет да ће помагати ислам, тиме ће само себи штету нанети, Богу неће нимало наудити. А оном ко испуни оно што је обећао Богу – оданост, стрпљење и борбу на Божјем путу, Господар ће дати огромнунаграду, успех, Рај и сачуваће га од казне."
  48:11,"Ако упиташ, Божји Посланиче, оне који нису с тобом пошли у ослобођење Мекке у вези с разлогом њиховог изостанка, рећи ће ти: “Забавили су нас стада наша, имеци наши и породице наше, па замоли Бога да нам опрости.” Они говоре оно што није у њиховим срцима, тј. траже од Посланика да моли за опроштај њихових греха, а нису се за исте те грехе покајали. Реци им, Веровесниче, да нико не може спречити корист коју им Бог жели прискрбити, нити може отклонити штету коју им Бог жели нанети! Богу је знано све што на јаву износите и шта скривате; знајте да ћете положити рачун пред Њим за оно што сте и јавно и тајно учинили."
  48:12,"Није тачно да сте изостали иза Божјег Посланика, мир над њим, зато што су вас замели стада и породице, већ зато што сте мислили да се Веровесник, мир над њим, и верници неће породицама својим живи никад вратити и да ће у боју сви изгинути. Сотона вам је лепим приказао такво мишљење, и ви сте га здушно усвојили. И зло сте мислили кад сте веровали да Узвишени Бог, неће помоћи свом Посланику, да неће узвисити Своју реч и помоћи ислам. Ви сте прави страдалници јер о Богу лоше мислите и јер сте изостали из борбе с Његовим Послаником."
  48:13,"Онај ко не верује у Бога и не следи Веровесника је неверник, а Узвишени Бог је неверницима припремио разбукталу ватру у Паклу у којем ће горети."
  48:14,"Бог влада небесима и Земљом. Он опрашта оним Својим слугама којим хоће, из племенитости и доброте, па их у Рај уводи, а кажњава кога хоће, из Своје праведности. Знајте, к томе, да Бог много прашта онима који се покају због непослушности и да је изузетно самилостан према њима!"
  48:15,"Кад пођеш, Посланиче, с верницима на Хајбер ради стицања ратног плена који вам је Бог обећао, они који су онда изостали за вама рећи ће вам: “Допустите нам да пођемо с вама како би и нас запао део ратног плена!” Тиме су желели променити Божје обећање и одредбу да они неће с вама поћи. Реци им, Веровесниче: “Нећете поћи с нама на Хајбер ради плена, јер нас је Бог, узвишен и слављен нека је Он, обавестио, пре повратка у Медину, да ће ратни плен, стечен на Хајберу, припасти искључиво онима који су били с Божјим Веровесником на Худејбији!” А на то ће вам они који су изостали одговорити: “Није истина то што говорите, Бог није одредио тако, већ нам ви, завидни, не дате да вас пратимо како не бисмо добили удео у ратном плену!” Они не разумеју Божје прописе, не разумеју шта им је допуштено а шта забрањено, осим што су понешто чули. Зато су упали у грех."
  48:16,"Божји Посланиче, провери бедуине који су изостали из похода према Мекки, па им реци: “Бићете позвани у бој против силовитог народа, осим ако прихвате Ислам. Па, ако се одазовете овом позиву борећи се уз Божјег Веровеника, нека је мир над њим и милост Божја, Бог ће вам дати огромну награду – Рај. А ако пак окренете леђа и не послушате Бога, као што Га нисте послушали кад нисте пошли с Послаником ка Мекки, Бог ће вас на болне, несносне муке ставити.”"
  48:17,"Није грех слепом, ни хромом, ни болесном ако изостану из борбе на Божјем путу, јер су њихови недостаци ваљано оправдање за изостајање. Оног ко се покорава Богу и Његовом Посланику, Бог ће увести у рајске баште, кроз које теку реке испод двораца и дрвећа. А онога ко није послушан Богу и Посланику, Он ће силовито казнити."
  48:18,"Бог је задовољан верницима који су ти на Худејбији, под дрветом, дали присегу на верност, јер је знао да су искрени и одани верници, па је на њих спустио смиреност у веровању, учврстио их у уверењу и оданости вери, па им је, освајањем Хајбера које се догодило недуго након потписивања примирја на Худејбији, надокнадио оно што су изгубили потписивањем тог примирја, а то је улазак у Мекку."
  48:19,"Дакле, Бог вам је оно што сте изгубили потписивањем примирја на Худејбији, надоместио обилним пленом који сте стекли у Бици на Хајберу. То је тако, јер је Бог силан, и нико Га не може надвладати, и јер је мудар у стварању и управљању."
  48:20,"Племенити Бог обећава вам, о верници, обилни ратни плен који ћете узети у будућим освајањима! Бог вас је, поред ратног плена, почастио победом над хајберским Јеврејима и заштитио вас од последица њихових ратних сплетки, као што је сачувао ваше породице и иметке у Медини – да би вам победа коју сте извојевали била очит доказ да управо вас Бог чува и пази, и да будете на Правом путу, у којем нема никакве девијације."
  48:21,"За вас је Бог, узвишен и слављен нека је Он, припремио још један ратни плен који тад нисте могли сами да стекнете – Бог вам је омогућио и олакшао да га се домогнете, јер само Он све поседује и свиме управља. Он све може да учини, не постоји ништа што је изван граница Његове моћи."
  48:22,"Верници, да су они који не верују у Бога и Посланика, против вас започели борбу, Бог би вам дао победу над њима, поразио би их па би нетрагом побегли. То је тако, јер неверници мимо Бога немају заштитника који их може узети у своје окриље да се о њима брине и нико им уопште не може помоћи у борби против вас."
  48:23,"Победа верника против неверника је Божји закон који важи у сваком времену и на сваком месту, и који је важио и у претходним народима, који су живели пре меканских незнанобожаца порицатеља. А Божји закон је сталан и непромењив."
  48:24,"Бог је спречио невернике да вам причине какву неугодност, и то онда кад је на вас кренуло око осамдесет коњаника желећи да вас нападну, на Худејбији. И вас је задржао па им нисте нанели губитке, и то након што вам је Бог дао превласт и потпуну моћ над њима, па сте их заробили, а потом ослободили. То је тако, јер Бог добро зна шта Његове слуге чине и говоре, ништа Му није скривено."
  48:25,"Они који не верују у Божју једноћу и поричу Посланиково, нека је мир над њим и милост Божја, посланство спречили су вас на дан потписивања примирја на Худејбији да приступите Часном храму, и спречили су, к томе, да животиње стигну до места у Харему где требају бити заклане. Свемогући Бог допустио би вам да побијете невернике Мекке да тамо није било потлачених верника и верница који су, из страха од неверника, скривали припадност Исламу. Ви бисте их све побили и онда би вас, иако бисте то ненамерно учинили, стигле последице греха и несрећа, и морали бисте да платите за њих крварину. А Бог је тако одредио зато да у Своју милост уведе кога хоће и да избави из заблуде кога хоће. Да су верници били одвојени од неверника у Мекки, Бог би невернике, који не верују у Бога, болном казном казнио."
  48:26,"Кад су незнанобошци Мекке у своја срца жар пагански убацили и нису се повиновали истини и Веровеснику, нека је мир над њим и милост Божја – њих је инат навео на неверство и порицање, па су у години Худебије забранили Посланику, нека је мир над њим, улазак у Мекку. Тад је Свемогући Бог улио у Посланика и његове другове смирај, па нису незнанобошцима узвратили истом мером, и улио је у њих чврсто уверење, постојаност у сведочењу да нема истинског божанства осим Аллаха, речи на којима почива целокупна богобојазност, и које су они искрено прихватили и у потпуности реализовали. А они су најдостојнији тих речи. Богу је све познато, мало или велико, ништа Му није скривено."
  48:27,"Знајте да ће Племенити Бог обистинити Веровесников сан који је уснио и обавестио другове о томе – да ће он и његови другови ући у Свети храм сигурни, нимало се не бојећи неверника; неки ће бити обријане главе, а неки подрезане косе, чиме се завршавају обреди. Онако како је уснио, тако се и догодило. Свезнајући Бог знао је да се велико добро и велика корист крију у одлагању ослобођења Мекке јер Бог зна оно што људи не знају, Њему је знано невидљиво и непознато. И због тога је Бог, узвишен и слављен нека је Он, пре ослобођења Мекке дао победу на Хајберу, па је на тај начин потписивање примирја на Худејбији било претходница великој победи, ослобођењу Мекке."
  48:28,"Бог је послао Божјег Посланика, нека је мир над њим и милост Божја, с довољним и детаљним објашњењем за све ствари и с очитим, непобитним доказима, с вером, да би Ислам узвисио изнад свих других вера, које нису у складу с њиме. Бог је томе довољан сведок."
  48:29,"Мухаммед је Божји Посланик, а његови су другови жестоки према неверницима који се боре против Ислама; међу собом су самилосни и осећајни. Обављајући молитву они чине прегибање и падају пред Богом ничице, из велике жеље да заслуже Божји опрост, благодати, награду и наклоност. Трагови од богослужења и падања ничице виде се јасно на њиховим лицима и на понашању. Тако су описани у оригиналној Тори, која је објављена Мојсију, и оригиналном Јеванђељу, објављеном Исусу, а где је речено: слични су семену које изданак пусти, па се помоли чврста стабљика, разграна се и учврсти те израсте висока, лепа и зелена, и сејачи се диве њеном облику, боји и лепоти – да Бог, узвишен и слављен нека је Он, невернике ојади верницима, њиховим бројем и великом снагом. Племенити Бог обећао је да ће верницима, због добрих дела која чине, опростити грехе, не казнивши их, и да ће им дати огромну награду у Рају."
  49:1,"Ви који верујете у Бога и следите исламски верозакон, немојте се упуштати ни у једну ствар у вези с вером док вам то не допусте Бог и Његов Посланик. Имајте на уму да вас Бог посматра, па чините добро, а сустежите се од зла. И знајте да Бог чује све ваше речи, зна све шта радите и упућен је у сваку вашу тајну; рачун ћете, на основу тога, пред Њиме полагати."
  49:2,"Ви који верујете у Бога и следите исламски верозакон, кад разговарате с Мухаммедом, нека је мир над њим и милост Божја, пазите на своје понашање, немојте подизати своје гласове изнад његовог гласа и немојте с њиме гласно говорити, онако како међусобно говорите. Немојте га дозивати именом, онако како једни друге дозивате. Ословљавајте га са “Веровесниче” и “Посланиче” и то на благ и умиљат начин. Знајте да сте дужни да се према Божјем Посланику, нека је мир над њим и милост Божја, лепо понашате због тога да Бог не би поништио награду за ваша дела, а да ви то и не осетите."
  49:3,"Они који се лепо понашају у присуству Божјег Посланика, нека је мир над њим и милост Божја, па стишавајући своје гласове кад му се обраћају, њихова срца је Бог прекалио и припремио да Богу буду покорни; њихове ће грехе Узвишени Бог опростити, прећи ће преко њихових лоших дела и увешће их у Рај."
  49:4,"Божји Посланиче, већина бедуина који те дозивају испред соба твојих жена није довољно паметна."
  49:5,"А да су се они који те дозивају испред соба твојих супруга стрпели и сачекали да изађеш, па ти се затим тихо обратили, било би им боље, јер се у томе огледа поштовање и величање. Бог ће опростити онима који су се између њих покајали, као и другим покајницима, јер нису знали, а Бог је милостив и самилостан."
  49:6,"Ви који верујете у Бога и поступате у складу са исламским верозаконом, ако вам какав непоуздан и непоштен човек донесе неку вест, проверите је и сигурно утврдите; немојте му одмах поверовати! Немојте себи дозволити да због погрешне вести учините зло невином човеку, па да се, пошто утврдите да је та вест била лажна, кајете због оног што сте урадили!"
  49:7,"Верници, увек имајте на уму да је међу вама Божји Посланик, нека је мир над њим и милост Божја, којем Бог даје објаву, и чувајте се лагања, јер би му могли бити објављени одломци који ће открити вашу лаж. Да вам се Посланик милости, који најбоље зна у чему је ваш интерес, покори у много чему што ви желите, отежали бисте себи живот; али вам је Бог, узвишен и слављен нека је Он, омилио веровање и улепшао га. Бог вам је, такође, омразио неверство, па зато верујете само у Њега, и омразио вам је разврат и непослушност. Они који саберу ове лепе карактеристике на Правом су путу, прихватили су упуту и истину."
  49:8,"То што ви волите добро, а мрзите зло јест Божја доброта и благодат према вама. А Бог добро зна оне који Му се захваљују на благодатима – њих ће подстакнути на свако добро. Бог је мудар, јер све ствари ставља на место којем припадају."
  49:9,"Ако се деси да две скупине верника зарате, ви их, о верници, измирите тако што ћете их подстакнути да у погледу оног око чега се разилазе прихвате Божји суд. Ако се пак догоди да једна од две скупине верника не прихвати одлуку верског суда у вези с помирењем и настави се борити, ви поведите борбу против ње и борите се све док она не прихвати Божји пропис. Па ако се приклони Божјем пропису, онда њих две измирите и будите у томе праведни, знајући да Бог, узвишен и слављен нека је Он, воли оне који праведно суде међу људима."
  49:10,"Према Божјој вери, верници су само браћа. Исламско братство налаже да помирите завађене муслимане. Бојте се Бога чинећи оно што је Он заповедио и сустежући се од оног што је забранио, у нади да ћете заслужити Његову милост."
  49:11,"Ви који верујете у Бога и поступате у складу са исламским верозаконом, нека се верник не руга вернику, можда је онај којем се руга бољи код Бога и вреднији од оног који се руга – поента је у томе ко је код Бога бољи! Нека се верница не руга другој верници, можда је она којој се руга боља код Бога и вреднија од оне која се руга! И не клеветите друге муслимане јер су они део вас! И не истражујте мане једни других и не зовите се надимцима којима ни сами не бисте били задовољни, то је велики грех! Ружна је навика и особина да верници једни према другима греше након што су поверовали у Бога. А ко се не покаје и не престане да муслимане исмејава, клевеће и спомиње подругљивим надимцима, сам себи чини неправду, јер чине грех који их води у пропаст."
  49:12,"Ви који верујете у Бога и поступате у складу са исламским верозаконом, сустежите се од многих неоснованих сумњи које не почивају на узроцима и индицијама! Нека су сумњичења, заиста, грех, као нпр. да човек сумња у муслимана чија вањштина одаје доброг човека. Верници, немојте истраживати где се који човек огрешио, немојте истраживати мане других муслимана! И нека муслиман не спомиње другог муслимана у одсуству по оном што одсутни не би волео о себи чути! Да ли би неком од вас било драго да једе месо умрлог брата свог?! Ако вам је то ружно, онда нека вам је ружно и његово оговарање. И бојте се Бога чинећи добро, а сустежући се од зла. Бог прима покајање искрених слугу, покајника, и самилостан је према њима."
  49:13,"О људи, Бог вас је створио од једног човека, вашег праоца Адама, и од једне жене, ваше прамајке Еве, па се немојте хвалити својим пореклом и уздизати се изнад других људи?! Узвишени Бог поделио вас је на бројна племена и народе да бисте се упознавали, а не да бисте се једни над другима охолили. Најбољи код Бога је онај који Га се највише боји; богобојазност је мерило вредности једних људи над другима. Бог зна све ваше прилике, упућен је у ваше мане и ништа Му није скривено."
  49:14,"Кад дођу Божјем Посланику, неки бедуини говоре: “Ми верујемо у Бога и Посланика!” Посланиче, реци им: “Нисте ви потпуни верници! Већ реците да сте прихватили Ислам, а потпуно веровање још није ушло у ваша срца – у нади да ће ући. И знајте да Бог нимало неће умањити награду за ваша добра дела будете ли послушни Богу и Његовом Посланику, тј. будете ли чинили добро, а сустезали се од зла!” Бог, заиста, прашта грехе покајницима и самилостан је према њима."
  49:15,"У категорију правих верника спада свако онај ко искрено верује у Господара светова и у Посланика, нека је мир над њим и милост Божја, а затим у то не сумња, и све то потврди борећи се животом и иметком за уздизање Божје правде. Такви су искрени верници."
  49:16,"Веровесниче, обрати се бедуинима: “Зар да доказујете Богу у вези са вашим веровањем, а Богу је знано оно што је на небесима и на Земљи? Бог све зна, ништа Му не може умаћи, и стога нема потребе да објашњавате своју припадност Исламу.”"
  49:17,"Бедуини о којима је овде реч приговориће ти, Посланиче, да су прихватили Ислам. Реци им: “Бог вас је увео у благодат Ислама без ваше заслуге, па немојте приговарати Богу прихватање Ислама. То што сте муслимани вама ће бити од користи, а не Богу; Њему није од користи послушност послушних, нити Њему иде на штету непослушност бунтовних јер је независтан од свега што постоји. Ако сте искрени верници.”"
  49:18,"Само Бог зна на небесима и на Земљи оно што очи не виде, Он добро види ваша дела и ваша стања, чује ваше речи, и за све ће вас позвати на одговорност, па ће наградити доброчинитеље, а казнити злочинце."
  50:1,"О скраћеницама смо говорили на почетку поглавља ел-Бекара. Господар се заклео Кур’аном јер садржи узвишена значења, велико добро и благослов да ће проживети људе на Судњем дану па их затим позвати на одговорност."
  50:2,"Неверници нису одбили Ислам зато што претпостављају да ти, Посланиче, лажеш – знају они да си ти искрен, већ се чуде што им је човек, један из њихове врсте, послат као посланик. Говоре: “То што нам је човек послат као посланик заиста је чудновато и нечувено!”"
  50:3,"Говоре: “Како ћемо, након што помремо и земља будемо, бити оживљени? Скоро је немогуће да ћемо опет бити живи.”"
  50:4,"Богу, узвишен и слављен нека је Он, знано је које ће делове њихових тела земља да уништи, код Њега је Књига у којој је записано све што ће им се догодити у животу на Земљи и после смрти."
  50:5,"Али меккански неверници, ипак, поричу Кур’ан и угоне у лаж Посланика, нека је мир над њим и милост Божја, који им је донео Кур’ан, па су расејани и сметени, нису устрајни ни у једном мишљењу у погледу Кур’ана."
  50:6,"Зашто неверници негирају оживљење после смрти, зашто не погледају небо изнад себе – како га је Свемогући Бог савршено створио, без иједне мане и недостатка, и украсио га звездама, како у њему нема пукотина ни рупа? Интенција је: Онај Који је створио небо може и мртве да проживи."
  50:7,"И због чега неверници не размишљају о томе како је Узвишени Бог распростро Земљу и учинио је попут постеље Својим слугама, па је на њој побацао непомичне планине, које је чувају од потреса? Такође, зашто не размисле о сваковрсном прелепом биљу и стаблима, које је створио, а које изазива дивљење и ужитак онима који га посматрају?"
  50:8,"Племенити Бог створио је све то да би увид стекао увиђавни и да би сваки човек који се каје био послушан Господару."
  50:9,"Свезнајући Бог с неба спушта кишу корисну, помоћу које расте, између осталог, биље и жито што се жење."
  50:10,"Узвишени Бог је створио и предивне, високе палме чији плодови такође одишу лепотом и који су све једни изнад других нанизани."
  50:11,"Житарице, плодове, воће, поврће – све је то Бог створио као храну људима. А помоћу кише, коју Силни Бог спушта с неба, оживљује крајолик уништене флоре. Онако како Бог, узвишен и слављен нека је Он, помоћу кише оживљава замрли крајолик, тако ће оживети умрле и извести их пред Себом."
  50:12,"Пре меканских незнанобожаца, који поричу твоје посланство Посланиче, порицали су Нојеви сународници, и народ који је живео у близини бунара ер-Ресса и Семуд."
  50:13,"И Ад, и фараонов народ, и Лотови сународници, такође су порицали."
  50:14,"А занегирао је народ Јофора, и народ Ејке и народ који је следио јеменског краља сви су негирали посланике које им је Бог послао, па се тако потврдила казна коју им је Бог обећао."
  50:15,"Бог вас је први пут створио, па како да буде немоћан проживети вас након смрти? Неверници су сметени, па сумњају у живот на Будућем свету."
  50:16,"Бог је створио човека и Он добро зна шта му све његова душа шапуће и на шта га наводи, јер је ближи човеку од вратне жиле куцавице."
  50:17,"Двојица анђела, један с десне, а други с леве човекове стране, бележе оно што он чини."
  50:18,"Све што човек изговори, чак сваку реч, запише анђео."
  50:19,"Човече, смртне ће ти муке и тегобе уистину доћи, од њих нећеш моћи побећи нити ћеш игде уточиште наћи! Погодиће те, немарни човече, иста она смрт од које си бежао!"
  50:20,"И анђео ће други пут да дувне у рог, услед чега ће бити оживљени мртви из гробова. То ће бити Дан проживљења, којим се претило неверницима и грешницима."
  50:21,"И сваки ће човек доћи на Судњем дану, а с њиме ће бити анђео који ће га водити на место коначног полагања рачуна; биће ту и други анђео који ће сведочити о човековим добрим и лошим делима."
  50:22,"Бит ће му речено: “Човече, на дуњалуку си према Судњем дану и његовим страхотама био у немару, тим пре јер си био обманут и следио си своје страсти! Бог ти је данас са очију скинуо копрену због које ниси видео Прави пут! Немар је нестао, а ти сад добро и јасно видиш у каквом си немару живео.”"
  50:23,"Анђео који је бележио добра и лоша дела рећи ће: “Човекова дела, добра и лоша, која сам записао на пролазном свету спремна су; ево их, сва су записана.”"
  50:24,"Свевишњи Бог рећи ће анђелима водичима и анђелима сведоцима да баце у Пакао сваког охолог неверника, порицатеља истине за којег су били задужени."
  50:25,"Господар ће наредити да анђели баце у Ватру оног који није извршавао своје дужности према Богу, и који је прелазио Божје границе, и који је сумњао у награду и казну."
  50:26,"Тај који се поред Бога молио и клањао другим божанствима - баците га у Пакао, где ће трпети тешку, несносну казну.”"
  50:27,"Ђаво који је био човеков пратилац у животу на Земљи, казаће, одричући га се: “Господару наш, ја га нисам силом одвео у заблуду, него је сам у далекој заблуди био!”"
  50:28,"Свевишњи Бог ће рећи: “Преда Мном се не препирите! Данас вам никаква препирка неће помоћи. Шаљући посланике, упозорио сам вас још давно да ће ово бити тежак дан за оне који не буду у Мене веровали, и не буду Мени послушни.”"
  50:29,"И рећи ће Узвишени Бог да се реч Његова никад не мења – истините су Божје речи и обећања – и да неће умањити дела доброчинитеља нити ће увећати дела злочинаца, већ да ће свако добити у складу с оним што је заслужио."
  50:30,"Сети се Дана кад ће Бог, узвишен и слављен нека је Он, упитати Пакао је ли се напунио неверницима и грешницима, а он ће да одговори: “Има ли још оних који нису веровали?” Пакао ће бити срдит зарад Бога, па ће упорно тражити оне који нису веровали."
  50:31,"А Рај ће се приближити богобојазнима, онима који су чинили добра дела, а сустезали се од греха; неће од њих бити далеко, гледаће његове лепоте и чари."
  50:32,"Богобојазнима ће бити речено: “Ова награда и уживање је била обећана у животу на Земљи сваком оном ко се кајао Богу због почињених греха, и чувао своја добра дела, и пазио да не пређе Божје границе, и устрајно извршавао Божје заповести.”"
  50:33,"“То су они који су били богобојазни и онда кад их нико осим Бога није видео, и дошли су Њему са срцима преданим, оданим, покајничким.”"
  50:34,"Њима ће бити речено: “Уђите у Рај, у миру, где неће бити никакве потешкоће нити опасности!” Биће то почетак вечности, којој никад крај неће доћи."
  50:35,"Верници ће у Рају имати све што зажеле, оно што никад нико није видео, нити је за такво шта чуо, нити је иком могло пасти на ум. У то спада и гледање у Божје, узвишен и слављен нека је Он, племенито Лице."
  50:36,"Узвишени Бог уништио је многа неверничка покољења која су живела пре меканских неверника, а били су моћнији од Мекелија снагом и величином тела! По свету су за уточиштем трагали, градили и улепшавали настамбе, па јесу ли се спасили или нашли заштиту против Божје казне која их је стигла?!"
  50:37,"У уништењу древних неверничких народа опомена је сваком оном ко има срце па помоћу њега разуме Божје речи и доказе или за оног који слуша а прибраног је срца, није немаран."
  50:38,"Бог је створио небеса и Земљу и оно што се између њих налази за шест временских раздобља, дана - а да је хтео створио бих их у једном тренутку, и није Га због тога задесио умор, нити је имао потребе за одмором, као што то тврде Јевреји."
  50:39,"Посланиче, стрпљиво подноси оно што говоре Јевреји и други незнанобошци! И обављај јутарњу молитву пре Сунчевог изласка, хвалећи Бога, и обављај после подневску молитву пре Сунчевог заласка."
  50:40,"И обављај молитву ноћу и слави Бога после сваке молитве."
  50:41,"Веровесниче, ослушкуј Судњи дан кад ће анђео други пут дувнути у рог из места које ће свима бити близу!"
  50:42,"То је Дан кад ће људи чути истинити повик за оживљење након смрти, у њега неће сумњати, па ће се затећи на месту полагања рачуна."
  50:43,"Заиста, Бог ће оживети мртве, и Он их усмрћује у животу на Земљи, и сви ће Му се вратити да положе рачун за своја дела."
  50:44,"На Судњем дану попуцаће гробови па ће људи изаћи и журно поћи. Богу, Који све може, биће лако да оживи мртве и да их сакупи ради обрачуна."
  50:45,"Бог заиста зна шта све говоре мекански неверници. Веровесниче, ти не можеш присилити незнанобошце на веровање, него ти достављаш Божју посланицу, па опомени часним Кур’аном оне који страхују од претњи изречених о неверницима и грешницима! Опомена не користи оном ко се не боји Божје претње и казне на Будућем свету."
  51:1,"Бог, узвишен и слављен нека је Он, заклиње се ветровима који разносе прашину."
  51:2,"И заклиње се тешким облацима који носе кишу."
  51:3,"И заклиње се лађама које без потешкоће и напора плове по морској површини."
  51:4,"И заклиње се анђелима који врше Божје наредбе у вези с расподелом опскрбе и свега другог међу људима."
  51:5,"Неупитно је проживљење после смрти и полагање рачуна, чиме вам, о људи, Узвишени Бог прети."
  51:6,"У Дан коначног полагања рачуна нема никакве сумње, наступање тог Дана неупитно је."
  51:7,"Свезнајући Бог заклиње се небом, савршеним здањем, пуним звезданих стаза."
  51:8,"О мекански неверници, ви говорите контрадикторно о Кур’ану и о Посланику, нека је мир над њим и милост Божја, нисте доследни у својим изјавама, мењате их. Понекад говорите да је Кур’ан чаролија, а некад да је поезија. У вези с Послаником некад кажете да је чаробњак, а некад тврдите да је песник."
  51:9,"Од веровања у величанствени Кур’ан и Веровесника, нека је мир над њим и милост Божја, биће одвраћен онај за кога је Бог одувек знао да неће веровати. Такав неће бити на Прави пут изведен."
  51:10,"Проклети нека су ти порицатељи, због онога што о Кур’ану и Посланику говоре."
  51:11,"Који су утонули у тмине порицања и неверовања, па тумарају немарни и отуђени од истине."
  51:12,"Питају: “Кад ће наступити тај Судњи дан, у којем ће људи полагати рачун?” Они се за њега уопште не припремају."
  51:13,"Бог им одговара на њихово питање, па каже да је то Дан полагања рачуна у којем ће они бити изложени патњи."
  51:14,"Кад буду патили у Ватри, неверницима ће бити речено: “Искусите ову казну, коју сте пожуривали када сте на њу упозоравани!\""
  51:15,"Богобојазни, они који су чинили добро, а сустезали се од зла, налазиће се у великим, предивним, заносним рајским баштама и међу питким, текућим изворима."
  51:16,"Бог ће их даровати разноразним ужицима и свакојаким радостима, јер су пре, у животу на Земљи, били искрени верници и обожавали су Богу као да Га виде."
  51:17,"Доброчинитељи о којима је реч ноћу су тек мало спавали – клањали су добровољне молитве."
  51:18,"А у праскозорје су молили Господара за опрост."
  51:19,"И из своје имовине верници су удељивали просјацима који су тражили, а и онима који су се тога из стида устручавали, а који су ипак били у потреби."
  51:20,"На Земљи су очити и неоспорни докази, као нпр. планине, мора, реке, шуме, биље, животиње... То су за оне који су уверени у јасне доказе да Бог ствара и обликује."
  51:21,"И у стварању човека налазе се докази који упућују на Божју моћ. Зар их не видите, па да поуку извучете!?"
  51:22,"На небу је, у Плочи помно чуваној, записано колико ће који човек имати опскрбе у животу на Земљи. На небу се такође налазе награда и казна, добро и зло, благостање и несреће – све је записано и одређено."
  51:23,"Бог, узвишен и слављен нека је Он, заклео се Својим величанственим Бићем да је неупитна истина оно што је обећао, као што је истина да ми, људи, говоримо, а у то нико не сумња."
  51:24,"Посланиче, да ли је до тебе дошла вест о Аврамовим, мир над њим, гостима анђелима које је посланик Аврам изузетно лепо угостио?"
  51:25,"Они су ушли у Аврамову кућу и назвали су му поздрав мира и спаса, па им је одговорио истим поздравом, а помислио је: “Ја вас не познајем!”"
  51:26,"Недуго затим Аврам, мир над њим, кришом оде својој породици и закла дебело теле те га испече. Тако је поступио мислећи да су у питању људи."
  51:27,"Али, кад је донео месо, ставио га пред госте и понудио их, изразивши им и тиме добродошлицу, видео је да не једу па их је, благо им се обраћајући, упитао с тим у вези."
  51:28,"Аврама је, уз то, обузела зебња, па гости, приметивши то, рекоше: “Не бој се, ми смо Божји изасланици, доносимо ти вест да ћеш имати у вери ученог сина!” Ове се речи односе на Исака."
  51:29,"Пошто је Аврамова жена чула радосну вест анђела да ће стећи сина, пришла је и узвикнула залуђено ударивши се по лицу: “Старица сам и, к томе, нероткиња, па како ћу родити!?”"
  51:30,"На то анђели рекоше Сари: “Твој је Господар одредио да буде управо овако како смо рекли. Бог све може, ништа не излази из оквира Његове моћи. Бог је мудар у давању и одређивању, све ствари поставља тамо где оне спадају, добро зна у чему се налазе добробити и користи за људе.”"
  51:31,"Аврам, нека је на њега Божји мир, обратио се анђелима, казавши: Шта ви хоћете и кога тражите?"
  51:32,"Анђели су му одговорили: Нас је Бог послао народу који чини најгоре грехе."
  51:33,"Послани смо да на њих сручимо тврдо грумење и камење."
  51:34,"Сваки грумен је познат и обележен код твога Господара и биће бачен на оне који прелазе Божје границе и претерују у неверовању и гресима."
  51:35,"Ми смо избавили вернике који су били у Лотовом насељу, како их не би погодила казна припремљена за грешнике."
  51:36,"У том насељу нисмо нашли ни једну муслиманску кућу, осим куће Лота, нека је на њега мир Божји."
  51:37,"У месту где је живео народ Лотов оставили смо трагове казне који указују да се казна десила, како би поуку узели они који страхују од болне патње која их је погодила и како не би чинили дела која су их до ње довела."
  51:38,"И у Мојсију којег смо послали фараону са јасним доказима и знамењима, знак је за онога ко се боји страшне казне."
  51:39,"Фараон се, охолећи својом снагом и војском, окренуо од истине и за Мојсија казао: Он је чаробњак који је зачарао људе, или је лудак који не разуме шта говори."
  51:40,"Ми смо и њега и војску његову у мору потопили и уништили, а фараон је заслужио сваку осуду јер је негирао истину и за себе тврдио да је Бог."
  51:41,"И у Аду, Еберовом народу, је знак за оне који се боје страшне казне, када смо на њих послали ветар који им није донео кишу нити опрашио стабла, нити било каквог добра."
  51:42,"Које год је живо биће, имање или нешто друго обухватио, уништио га је и потпуно разорио."
  51:43,"И у Семуду, Салаховом народу је знак за онога ко се боји страшне казне, када им је речено: Уживајте у вашем животу до рока одређеног."
  51:44,"Они су се узохолили и одбили су наредбу свога Господара да верују и да се покоре, па их је као казна задесио страшан крик и патња коју су својим очима гледали. Та казна им је обећана три дана пре њеног дешавања."
  51:45,"Нису били у стању да ту казну од себе одбаце нити су имали снаге и моћи да је спрече."
  51:46,"Пре ових споменутих народа, уништили смо поплавом Нојев народ, јер су они били непокорни Богу и заслужили су Његову казну."
  51:47,"Ми смо нашом снагом и моћи небо сазадали и усавршили га и ми проширујемо његове крајеве."
  51:48,"Земљу смо прострли да буде као простирка онима који на њој станују и бораве, па дивно ли смо је прострли када смо то урадили."
  51:49,"У свакој врсти створили смо пар, као нпр. мушко и женско, небо и Земљу, копно и море, а то смо учинили с циљем да вас подсети на савршеност Бога који је у свему дао пар и да се присетите Његове снаге и моћи."
  51:50,"Бежите од Божје казне ка Његовој награди на начин да Му будете покорни и да не грешите. О људи, ја вас опомињем на ту Његову казну."
  51:51,"Поред Бога немојте никога обожавати, ја вас опомињем и упозоравам."
  51:52,"Исто као што су становници Мекке порицали истину, и претходни народи су то чинили. Њима није дошао ниједан посланик од Бога, а да нису казали да је врачар или лудак."
  51:53,"Да ли су претходни неверници опоруком оставили да они после њих поричу посланике? Нису, него им је заједничка карактеристика да границе прелазе."
  51:54,"Окрени се о Посланиче, од ових који истину поричу и ти ниси укорен и нећеш бити, јер си им истину доставио."
  51:55,"Немој да те твоје окретање од њих спречи да их саветујеш и опомињеш. Ти опомињи, а поуку ће узети само искрени верници."
  51:56,"Ја нисам створио ни духове ни људе, осим да само Мене обожавају. Нисам их створио како би друга божанства обожавали."
  51:57,"Ја од њих не тражим никакву опскрбу, нити тражим да они Мене хране."
  51:58,"Заиста је Бог тај који много опскрбљује Своје слуге, сви они су зависни од онога што им Он даје, Он поседује снагу и моћ, Њега ништа не може да надвлада. Сви људи и џинни су потчињени Његовој снази."
  51:59,"Онима који су према себи чинили неправду, негирајући твоју истинитост, о Посланиче, припада казна као и онима који су били пре њих. Рок за ту казну је одређен и нека Ме не пожурују да је спустим, пре него што тај рок дође."
  51:60,"Пропаст чека оне који су негирали Бога и порицали посланике. На Судњем дану ће их задесити обећана казна."
  52:1,"Бог се куне брдом на којем је разговарао са Мојсијем, мир над њим."
  52:2,"Бог се куне и књигом која је у редове написана."
  52:3,"На кожи раширеној и отвореној, као што су објављене књиге."
  52:4,"И куне се кућом, односно небеским храмом којег анђели посећују ради обожавања Бога."
  52:5,"И куне се подигнутим небом које је свод изнад Земље."
  52:6,"И куне се морем које је пуно воде."
  52:7,"Заиста је казна твог Господара, о Посланиче, неминовна, и без имало сумње, десиће се и спровешће се над неверницима."
  52:8,"Нико неће моћи да спречи дешавање те казне над њима и нико неће моћи од ње да их спаси."
  52:9,"На Дан када се небеса снажно покрену и уздрмају, а то ће бити најава Смака света."
  52:10,"Тога Дана ће се планине померити из свога лежишта."
  52:11,"Тог ће дана пропаст задесити оне који су порицали Божје обећање да ће се казна десити."
  52:12,"Онима који су, поигравајући се, у неистину се упуштали, и нису ни обраћали пажњу на проживљење и окупљање на Судњем дану."
  52:13,"На Дан када ће они веома снажно бити бачени и гурнути у Пакао."
  52:14,"Као вид укора казаће им се: Ово је Ватра коју сте негирали када су вас њоме плашили ваши посланици."
  52:15,"Да ли је враџбина ова казна коју гледате или ви добро не видите."
  52:16,"Искусите врелину ватре и трпите је ако можете, али без обзира да ли можете да је трпите или не, ви ћете бити кажњени према неверовању и лошим делима које сте радили у животу на Земљи."
  52:17,"А они који су се бојали свога Господара, проводећи Његове наредбе и клонећи се Његових забрана, настаниће баште и беспрекидно ће у њима уживати."
  52:18,"Уживаће у благодатима јела, пића и брака, које ће им Бог подарити. Њихов их је Господар сачувао ватрене казне, па су постигли циљ којем су тежили, и спасили су се казне."
  52:19,"Рећи ће им се: Једите и пијте све што пожелите, нека вам је пријатно, немојте се бојати никаве штете од онога што једете и пијете. То вам је награда за ваша добра дела која сте на пролазном свету радили."
  52:20,"Биће наслоњени на креветима украшеним који ће бити једни наспрам других и Ми ћемо их оженити рајским женама, крупних очију."
  52:21,"Онима који су веровали и које су њихова деца у веровању следила, прикључићемо децу њихову, како би радосни били, па макар и не били по делима као они, а ништа им од награде за њихова дела нећемо умањити. Сваки човек ће носити своје грехе, и нико уместо њега то неће чинити."
  52:22,"Поред тога, становницима Раја даћемо и друге разнолике врсте воћа и врсте меса које буду желели."
  52:23,"У Рају ће једни другима давати чаше с пићем од којег неће бити лоших последица као на пролазном свету, неће бити ружног говора и греха због пијанства."
  52:24,"Око њих ће кружити младићи, служећи их, а кожа ће им бити чиста попут белог бисера скривеног у шкољци."
  52:25,"Становници Раја ће се другим становницима Раја примакнути и питаће их за њихово стање на пролазном свету."
  52:26,"Па ће им одговорити: Ми смо и док смо на пролазном свету међу породицама били, од Божје казне страховали."
  52:27,"Бог нам је дао благодат упуте у Исламу, и спасио нас је казне и патње жестоке ватре."
  52:28,"Ми смо Га на пролазном свету обожавали и тражили да нас спаси казне у Ватри, а Он је, уистину, доброчинитељ и обећања која је дао слугама испуњава. Његова доброта и милост огледају се и у томе што нас је упутио ка веровању, увео у Рај и спасио Ватре."
  52:29,"О Посланиче, ти опомињи, јер те је Бог својом благодати увео у веру и дао ти разум, па ти ниси ни врачар, а ниси ни лудак."
  52:30,"Зар они који поричу истину говоре: Мухаммед није Посланик, него је песник, па ћемо чекати да умре, како бисмо од његовог зла били поштеђени."
  52:31,"Реци им, о Посланиче, чекајте моју смрт, а ја чекам да вам се деси казна због тога што поричете истину коју вам доносим."
  52:32,"Да ли им њихови умови говоре да је он врачар или лудак, па тако спајају нешто што се иначе код особе не спаја. Они су народ који сваку меру прелази, не обраћају пажњу ни на верозакон, а ни на разум."
  52:33,"Зар они да говоре: Мухаммед измишља Кур'ан, и он му не долази као објава? Он га не измишља, него се они охоле над веровањем, па због охолости тако тврде."
  52:34,"Ако је он измишљен, нека онда начине говор сличан њему, уколико истину говоре у својим тврдњама."
  52:35,"Да ли су они на овај свет дошли без Створитеља који их је створио? Или су они, можда, сами себе створили? Није могуће да се створење појави само од себе, и није могуће да створење ствара, па зашто онда не обожавате свог Створитеља?"
  52:36,"Јесу ли они можда створитељи небеса и Земље? Нису, него они нису убеђени да их је Бог створио, јер да имају то уверење, онда би сматрали да је Бог један и веровали би у Његовог посланика."
  52:37,"Да ли су код њих ризнице твога Господара, па дају опскрбу коме они хоће, или они управљају веровесништвом, па га дају коме хоће, а ускрате коме хоће? Или, да ли они владају и управљају сходно својој вољи?"
  52:38,"Да ли они имају степенице којима се пењу на небеса, па чују Објаву у којој им Бог казује да су они следбеници истине? Нека онај који међу њима слуша доносе јасан доказ који потврђује да су они следбеници истине."
  52:39,"Зар су за Њега Узвишеног кћери које они мрзе, а за вас синови које волите?"
  52:40,"Да ли ти, о Посланиче, од њих тражиш неку накнаду за оно што им од Бога достављаш, па су они због тога задужени нечим што нису у стању да испуне?"
  52:41,"Да ли они познају невидљиви свет, па људима записују оно што су сазнали, па им казују оно што желе."
  52:42,"Зар незнанобошци да праве сплетке теби и твојој вери? Поуздај се у Бога, јер они који не верују у Бога и Његове посланике су у заблуди, а не ти."
  52:43,"Да ли они имају неког ко заслужује да буде обожаван поред Бога? Бог је чист и далеко од оних које поред Њега обожавају. Све што је раније речено није било и не може се ни замислити."
  52:44,"Када би они видели да комад неба пада, казали би: Ово је нагомилани облак, и не би поуку узели и не би поверовали."
  52:45,"Остави их, о Посланиче, да лутају у своме инату и негирању истине, док им не дође Дан у којем ће бити кажњени, а то је Судњи дан."
  52:46,"То је дан када им њихове сплетке никако неће бити од користи, нити ће их спасити патње."
  52:47,"Оне који су били неправедни, па су обожавали друге поред Бога, и тешке грехе чинили, чека казна пре Судњег дана, и то на Земљи, која се огледа у њиховом страдању и заробљавању, затим их чека патња у гробу, али већина њих то не зна, па због тога устрајавају у своме неверовању."
  52:48,"О Посланиче, стрпи се док твој Господар не донесе пресуду, јер Ми те гледамо и чувамо, и величај и хвали свога Господара када се будиш."
  52:49,"И по ноћи величај свога Господара и моли се, а онда обави јутарњу молитву када се звезде губе и када настаје светлост дана."
  53:1,"Узвишени Бог куне се звездом када пада."
  53:2,"Мухаммед, нека је мир над њим и милост Божја, није скренуо с правог пута, нити је залутао, него је он на путу истине."
  53:3,"Он не говори овај Кур'ан следећи своје прохтеве."
  53:4,"Овај Кур'ан је Објава од Бога која долази путем анђела Гаврила, нека је на њега мир и спас."
  53:5,"Посланика Мухаммеда Кур'ану подучава анђео Гаврило, коме је Бог подарио велику моћ и снагу."
  53:6,"Анђео Гаврило који је снажан и лепог изгледа. Он се усправио и показао Посланику у свом правом лику каквим га је створио Бог Узвишени."
  53:7,"Анђео Гаврило је био на највишем хоризонту, на небесима."
  53:8,"Затим се анђео Гаврило, мир над њим, приближио Посланику, нека је мир над њим и милост Божја, а потом се још више приближио."
  53:9,"Био му је близу колико је величина два лука или још ближе."
  53:10,"Па је анђео Гаврило објавио посланику Мухаммеду, нека је мир над њим и милост Божја, оно што је објавио."
  53:11,"Срце Мухаммедово, нека је мир над њим и милост Божја, није порекло оно што је његов поглед видео."
  53:12,"О незнанобошци, зашто се с њим расправљате око онога што му је Бог показао током ноћног путовања."
  53:13,"Мухаммед, нека је мир над њим и милост Божја, видео је анђела Гаврила у његовом правом лику, и други пут приликом ноћног путовања."
  53:14,"Код Сидрету-л-Мунтехаа, а то је велико дрво на седмом небу."
  53:15,"Код овог дрвета је Рајско уточиште."
  53:16,"Кад је Сидру прекрило, по Божјем наређењу, нешто велико, а што зна само Бог."
  53:17,"Поглед Посланика, нека је мир над њим и милост Божја, није скренуо ни десно ни лево и није прешао оно што му је одређено."
  53:18,"Мухаммед, нека је мир над њим и милост Божја, видео је током уздигнућа на небеса велика Божја знамења која указују на Његову моћ. Видео је Рај, Пакао и др."
  53:19,"Зашто ви, о незнанобошци, не размислите о овим киповима које обожавате мимо Бога?"
  53:20,"И о трећем вашем кипу, Менату: Реците ми да ли вам они могу користити или штету нанети?"
  53:21,"Зар за вас желите, о незнанобошци, синове које волите, а Њему Узвишеном приписујете женску децу коју презирете?"
  53:22,"Та расподела коју сте на основу ваших прохтева начинили, неправедна је."
  53:23,"Ови идоли су само безначајни називи који немају никаквих божанских особина. Та имена дали сте им ви и ваши преци, од себе, а о томе Бог није објавио никакав доказ. Незнанобошци у своме веровању не поводе се осим за претпоставкама и страстима које им ђаво украшава у њиховим срцима. Њима је дошла упута од Господара преко речи Посланика, нека је мир над њим и милост Божја, али је они нису прихватили."
  53:24,"А зар ће човек добити заговарање идола код Бога?"
  53:25,"Не, њему не припада оно што пожели, а Богу припада онај и овај свет, и Он од тих светова даје колико хоће и ускраћује колико хоће."
  53:26,"Пуно је анђела на небесима чије ће заговарање бескорисно бити ако се буду заузимали за некога без Божје дозволе и задовољства. И Бог неће дозволити незнанобошцу да се заговара за било кога, нити ће дозволити вернику да се заговара за незнанобошца."
  53:27,"Они који не верују у проживљење на Судњем дану, називају анђеле женским именима, јер су сматрали да су они Божје кћери. Узвишен нека је Бог од онога што говоре."
  53:28,"Њихово називање женским именима нема никакво упориште у знању, него су то само претпоставке и наглабања, а такво нешто не може доћи на место истине."
  53:29,"Окрени се, о Посланиче, од онога ко не обраћа пажњу на спомињање Бога и не тежи осим овоме свету. Такав не ради за Будући свет јер у њега не верује."
  53:30,"То што незнанобошци називају анђеле женским именима, је врхунац њиховог знања до којег могу стићи, јер су незналице. Не схватају да Господар твој најбоље зна оне који су скренули с пута истине и да Он најбоље зна оне који су на Правом путу. Њему ништа није скривено."
  53:31,"Само Богу припада оно што се налази на небесима и само Њему припада оно што се налази на Земљи, Он свим тим влада, ствара и управља, како би онима који су на Земљи чинили лоша дела дао заслужену казну и како би Рајем наградио вернике који су чинили добра дела."
  53:32,"Оне који су се удаљавали од великих греха и ружних поступака, а чинили су мале грехе који су брисани због остављања великих и због многог чињења добрих дела. Заиста, о Посланиче, твој Господар много прашта грехе људима када се покају, и Бог најбоље зна ваша стања, још од времена када је створио вашег праоца Адама од земље и од времена када сте били у утробама својих мајки. Он вас у фазама ствара. Њему ништа није скривено и немојте сами себе хвалити како сте богобојазни, јер Он најбоље зна ко Га се боји, ко се Његових наредби држи и забрана клони."
  53:33,"Зар не видиш како је ружно стање онога ко се окренуо од Ислама након што му је био близак."
  53:34,"Који је од свога иметка мало делио, а онда с тим престао, јер је шкрт, а и поред тога хвали сам себе."
  53:35,"Да ли он познаје невидљиви свет, па види шта се дешава и прича о томе?"
  53:36,"Да ли он износи лажи на Бога? И зар тај који износи лажи на Бога не зна шта је написано у листовима које је Бог објавио Мојсију?"
  53:37,"И листовима које је дао Авраму који је обавио све оно чиме га је његов Господар задужио и што му је поверио."
  53:38,"да ниједан човек неће носити грехе другог човека."
  53:39,"и да човеку припада награда само за она дела која је он радио."
  53:40,"и да ће се његово дело на Судњем дану сигурно видети."
  53:41,"и да ће му се затим дати награда или казна у потпуности, без имало умањивања."
  53:42,"и да ће се све слуге, након смрти, вратити твоме Господару, о Посланиче."
  53:43,"и да Он доноси срећу и радост коме хоће, а несрећу и жалост коме хоће."
  53:44,"и да Он на овоме свету усмрћује живе и да их проживљава."
  53:45,"и да Он ствара две врсте: мушку и женску."
  53:46,"од сперме када се убаци у материцу."
  53:47,"и да ће Он те две врсте поново, након што умру, оживети."
  53:48,"и да Он даје богатсво коме хоће, дарујући му иметак и моћ."
  53:49,"И да је Он Господар звезде Сирујус, а њу су неки незнанобошци, поред Бога обожавали."
  53:50,"и да је Он казнио и уништио стари народ Ад, а то је био Еберов народ који је устрајавао у своме неверовању."
  53:51,"и уништио је и Семуд, Салахов народ, и од њих није никог оставио."
  53:52,"пре Ада и Семуда, уништио је Нојев народ који је још већу неправду чинио и више него Ад и Семуд, мере прелазио. Ноје је међу њима остао девет стотина и педесет година, позивајући их да верују у само једног Бога, па му се нису одазвали."
  53:53,"И народ Латов подигао је до небеса, затим их окренуо и на Земљу сручио."
  53:54,"Па су погођени камењем након што су у висине подигнути, а онда на Земљу сручени."
  53:55,"О којем доказу моћи свога Господара желиш да дискутујеш, о човече, и поуку не узимаш."
  53:56,"Овај посланик који вам је послат је из реда претходних посланика."
  53:57,"Судњи дан се приближио."
  53:58,"Нико поред Бога не може да га спречи или да открије када ће да се деси."
  53:59,"Зар се чудите да је Кур'ан који вам се чита од Бога?"
  53:60,"па му се смејете и изругујете, а не плачете када се он учи."
  53:61,"и не обраћате пажњу на њега."
  53:62,"Само Богу падајте ничице и само Њему искрено богослужење чините."
  54:1,"Приближило се наступање Смака света и Месец се располовио у време Посланика, нека је мир над њим и милост Божја, па је то било једно од његових видљивих знамења."
  54:2,"Када незнанобошци угледају какав доказ и знак који упућује на истинитост Посланика, нека је мир над њим и милост Божја, окрећу се и не прихватају га, па говоре: Ови докази које видимо нису ништа друго него враџбина ништавна."
  54:3,"Они су порицали истину која им је долазила и следили су своје страсти приликом тог порицања. А свако стање, било добро или зло, задесиће на Судњем дану онога ко га заслужује."
  54:4,"Њима су долазила казивања о претходним народима које је Бог уништио јер су били неверници и неправедници, а у тим казивањима било је оно што их одвраћа од њиховог неверовања и неправде коју су чинили."
  54:5,"Оно што им долази је потпуна мудрост, како би им се успоставили јачи докази, али таква упозорења не користе народу који не верује у Бога и Судњи дан."
  54:6,"Ако се не окрену упути, остави их, о Посланиче, и окрени се од њих, чекајући Дан када ће их анђео, дувајући у рог позвати ка нечему страшном, нечему што раније није било познато створењима."
  54:7,"Понижени ће гледати и из гробова ће излазити, а ходајући према месту обрачуна, изгледаће као разасути скакавци."
  54:8,"Журно ће ићи према том месту, одазивајући се гласнику и говориће неверници: Овај дан је тежак, јер су у њему многе страхоте."
  54:9,"И пре него што је тебе твој народ порицао, о Посланиче, порицао је и народ Нојев њега, сматрали су га лашцем када им је као посланик дошао и говорили су да је лудак, вређали су га, претећи му ако их не престане позивати."
  54:10,"Ноје је дозвао свога Господара речима: Мој ме је народ надвладао, нису ми се одазвали, па ме помози и казни их."
  54:11,"Ми смо небеска врата отворили, па је вода без престанка текла."
  54:12,"И Земљу смо расцепали, па су из ње почели тећи извори воде, па се састала киша и извори из земље, по наредби и одређењу Божјем у праискону. Тада су потопљени сви осим они које је Бог спасио."
  54:13,"Ми смо Ноја носили на лађи од дасака и клинова, па смо њега и оне који су били са њим спасили од утапања."
  54:14,"Ова лађа је валовима пловила под нашим надзором и чувањем, као вид помоћи Ноју над народом који га је порицао и који је исказао неверство према ономе што им је од Бога донео."
  54:15,"Ми смо ту казну којом смо их казнили оставили као поуку, па има ли икога да би поуку узео?"
  54:16,"Каква је била казна Моја коју сам спустио на порицатеље и какво је било упозорење Моје да ћу их уништити?"
  54:17,"Ми смо олакшали Кур'ан за поуку, па има ли неког ко би поуку узео?"
  54:18,"И Ад је порицао свога посланика Ебера, мир над њим, па размислите, о становници Меке, каква је била казна Моја и какво је у њиховом кажњавању било Моје упозорење другима?"
  54:19,"Ми смо на њих, једног ужасног дана, послали снажан ветар и страдање које ће их пратити све до Пакла."
  54:20,"Људе је са земље дизао и наглавачке их бацао, као да су ишчупане палме."
  54:21,"Размислите, о становници Мекке, каква је била казна Моја и какво је било Моје упозорење другима?"
  54:22,"Ми смо олакшали Кур'ан за поуку, па има ли неког ко би поуку узео?"
  54:23,"Народ Семуд порицао је упозорења која им је давао њихов посланик Салах, мир над њим."
  54:24,"Охолећи се, говорили су: Зар да следимо човека који је као и ми, наше врсте? Ако бисмо га следили, ми бисмо у том случају били у заблуди након истине и скренули бисмо."
  54:25,"Зар је баш он посебно изабран, мимо свих нас, да му долази Објава? Он је лажов охоли."
  54:26,"На Судњем дану они ће сазнати да ли су они били лажљивци охоли или Салах."
  54:27,"Ми ћемо из стене извести камилу и послаћемо је, као искушење њима, па прати Салахе шта ће они с њом да ураде и шта ће бити с њима учињено и издржи њихова узнемиравања."
  54:28,"И кажи им да ће вода из бунара бити подељена измеђи њих и камиле; њој припада дан, њима дан и сваки пут треба да дође само онај за кога је тај дан вода одређена."
  54:29,"Па су они позвали једног од својих присташа да убије камилу, након чега је он узео сабљу и убио је, проводећи тако наредбу свога народа."
  54:30,"Размслите, о становници Меке, каква је била казна Моја и какво је било Моје упозорење другима?"
  54:31,"Ми смо на њих послали један глас, па смо их уништили, након чега су они били попут сувог стабла са којег се узима суво лишће за ситну стоку."
  54:32,"Ми смо олакшали Кур'ан за поуку, па има ли неког ко би поуку узео?"
  54:33,"Лотов народ је порицао упозорења која им је давао њихов посланик Лот, мир над њим."
  54:34,"На све њих, осим Лотове породице, смо послали ветар који је носио камење и гађао их. Лотову породицу није погодила казна, јер смо их Ми спасили пред крај ноћи, пре него ли је казна дошла."
  54:35,"Спасили смо их казне као вид благодати према њима. Сваком ономе ко је захвалан Богу на благодатима дајемо награду као што смо је и Лоту дали."
  54:36,"Лот их је страшио Нашом казном, али су они та упозорења сматрали неистинитим и порицали су истину коју је донео."
  54:37,"Они су од Лота госте његове тражили, а гости су му били анђели, како би разврат чинили, па смо их Ми ослепели и казали им: “Искусите казну Моју, након Мојих упозорења!”"
  54:38,"У јутарње време стигла им је казна која ће их пратити до Судњег дана и увек ће бити међу њима."
  54:39,"Рећи ће им се: \"Осетите каква је казна Моја коју сам на вас спустио и погледајте шта је резултат упозорења које вам је Лот доносио.\""
  54:40,"Ми смо олакшали Кур'ан за поуку, па има ли неког ко би поуку узео?"
  54:41,"Породици фараона долазила су Наша упозорења преко Мојсија и Арона, нека је на њих мир и спас."
  54:42,"Они су негирали исправност доказа који су им од Нас долазили, па смо их Ми казнили казном каквом кажњава Силни којег нико не може надвладати и Моћни којем ништа није немогуће."
  54:43,"Да ли су неверници ваши, о становници Мекке, бољи од неверника који се спомињу, тј. народа Ноја, Ада, Семуда, Лота и фараона, или ви у књигама небеским имате какву гаранцију која вам јамчи да кажњени неће бити?!"
  54:44,"Зар да ови неверници Меке говоре: Ми ћемо надјачати оне који нам желе зло и који нам раскол уносе?"
  54:45,"Скуп ових неверника биће поражен и пред верницима ће побећи, а то се десило на Бедру."
  54:46,"Час којег они поричу је њихов рок када ће бити кажњени, а казна тога Часа је већа и болнија од онога што су доживели на Бедру."
  54:47,"Незнанобошци који чине неверство и грехе, у заблуди су и казна их чека."
  54:48,"На Дан када у Ватру буду, окренутих лица, вучени, и казаће им се тада: осетите какво је кажњавање Паклом."
  54:49,"Све што је у свемиру, створено је сходно већ ранијем одређењу и са мудрошћу, сходно Нашј вољи, по ономе што смо записали у Плочи помно чуваној."
  54:50,"Када желимо да се нешто деси, Ми само једну реч кажемо, а она гласи: Буди, и то буде брзо попут трептаја ока."
  54:51,"Раније народе који су у неверовању слични вама били, уништили смо, па има ли неко да поуку узме и да се удаљи од неверовања."
  54:52,"Све што су створења урадила записано је код анђела чувара, којима ништа до тога не промиче."
  54:53,"Свако дело и реч, били велики или мали, записани су у листовима на којима се пишу дела, и у Плочи помно чуваној, и свако ће према тим делима бити третиран, награђен или кажњен."
  54:54,"А они који су се бојали свога Господара, проводећи Његове наредбе и клонећи се Његових забрана, настаниће баште, поред текућих вода."
  54:55,"На месту где ће постојати само истина, без било каквих бесмислица или греха, код Владара који све поседује, Моћног коме ништа није немогуће, па не питај какве ће им све непрекидне благодати Он давати."
  55:1,"Милостиви који поседује огромну милост."
  55:2,"Он људе поучава Кур'ану, тако што олакшава његово памћење и разумевање значења."
  55:3,"Он је човека складним створио и облик му улепшао"
  55:4,"Учи га како да се изрази о својим осећањима, како да то каже и напише."
  55:5,"Он је одредио путању Сунца и Месеца, који плове по савршено прецизираном прорачуну, како би људи знали број година и како би се поучили рачунању времена."
  55:6,"И звезде и биљке се клањају Богу и Њега Узвишеног обожавају, покорни и потчињени Њему."
  55:7,"И небо је изнад Земље као њен свод поставио, а на Земљи је мерило правде одредио и људима наредио да праведни буду."
  55:8,"Одредио је мерило правде, како не бисте, о људи, прелазили ту границу и варали приликом мерења и вагања."
  55:9,"Праведно међу вама мерите, приликом мерења и вагања другима, не закидајте"
  55:10,"Земљу је учинио погодном за живот и прилагодио је створењима на њој."
  55:11,"на њој има дрвећа које даје воће и на њој има палми с плодом у чашкама."
  55:12,"На њој има и житарица са сламом, попут јечма и пшенице, а има и цвећа којег користите за мирисање."
  55:13,"Па коју од многобројних благодати које вам је Бог дао - о људи и духови - поричете?"
  55:14,"Створио је Адама од суве иловаче од које се чује звук, попут куване глине."
  55:15,"Праоца духова створио је од ватреног пламена чистог од дима."
  55:16,"Па коју од многобројних благодати које вам је Бог дао поричете?"
  55:17,"Господара два места са којих Сунце излази и два места на којима залази, зими и лети."
  55:18,"Па коју од многобројних благодати које вам је Бог дао поричете?"
  55:19,"Бог је дао да се два мора, слано и слатко додирују и да се, према ономе што очи виде, спајају."
  55:20,"Између та два мора је преграда која спречава да се мешају, тако да слано море остаје слано, а слатко остаје слатко."
  55:21,"Па коју од многобројних благодати које вам је Бог дао поричете?"
  55:22,"Из ова два мора ваде се велики и мали бисери."
  55:23,"Па коју од многобројних благодати које вам је Бог дао поричете?"
  55:24,"Само Он једини управља лађама које морем плове попут планина."
  55:25,"Па коју од многобројних благодати које вам је Бог дао поричете?"
  55:26,"Све што се налази на Земљи нестаће, без имало сумње."
  55:27,"Остаће само лице твога Господара, о Посланиче, које је величанствено и племенито према својим створењима. Оно никада неће нестати."
  55:28,"Па коју од многобројних благодати које вам је Бог дао поричете?"
  55:29,"Њему се обраћају и моле Га сви анђели који су на небесима, и духови и људи који су на Земљи, и од Њега траже да им испуни њихове потребе. Сваког дана Он се занима оним што је за створења везано, попут оживљавања, усмрћивања, опскрбљивања и др."
  55:30,"Па коју од многобројних благодати које вам је Бог дао поричете?"
  55:31,"Ми ћемо се посветити вашем обрачуну, о људи и духови, па ћемо сваког наградити, односно казнити, сходно ономе што заслужује."
  55:32,"Па коју од многобројних благодати које вам је Бог дао поричете?"
  55:33,"Бог Узвишени поручује духовима и људима да ако могу да продру кроз сфере небеса и Земље, да то и учине. Али то неће моћи да учине осим са огромном снагом."
  55:34,"Па коју од многобројних благодати које вам је Бог дао поричете?"
  55:35,"На вас ће се, о људи и духови, слати ватрени пламен и дим и ви се од тога нећете моћи сачувати."
  55:36,"Па коју од многобројних благодати које вам је Бог дао поричете?"
  55:37,"Када се небо отвори како би анђели сишли, па буде црвенкасте боје попут уља ужареног."
  55:38,"Па коју од многобројних благодати које вам је Бог дао поричете?"
  55:39,"Тога великог дана, људи и духови неће бити питани о својим гресима, јер Бог већ зна за њихова дела."
  55:40,"Па коју од многобројних благодати које вам је Бог дао поричете?"
  55:41,"На Судњем дану грешници ће бити препознатљиви по тамним лицама и модрим очима. Зграбиће се за косу и стопала и тако бачени у Пакао."
  55:42,"Па коју од многобројних благодати које вам је Бог дао поричете?"
  55:43,"Као вид укора, казаће им се: Ово је Пакао којег сте, о грешници, порицали на Земљи. Он ће бити пред њиховим очима и они тада неће моћи да га негирају."
  55:44,"Кретаће се између Ватре и несносно вреле воде."
  55:45,"Па коју од многобројних благодати које вам је Бог дао поричете?"
  55:46,"Онога ко буде страховао од стајања пред својим Господаром, веровао и добра дела радио, чекају две рајске баште."
  55:47,"Па коју од многобројних благодати које вам је Бог дао поричете?"
  55:48,"та два перивоја рајска биће пуна стабала гранатих, с плодовима зрелим."
  55:49,"Па коју од многобројних благодати које вам је Бог дао поричете?"
  55:50,"У та два перивоја налазе се два извора чија вода тече међу њима."
  55:51,"Па коју од многобројних благодати које вам је Бог дао поричете?"
  55:52,"У та два перивоја биће од сваког воћа по две врсте."
  55:53,"Па коју од многобројних благодати које вам је Бог дао поричете?"
  55:54,"Одмараће се на постељини од кадифе, а плодови и воће у оба перивоја биће доступни и у близини онога ко их жели узети, било да стоји, седи или је наслоњен."
  55:55,"Па коју од многобројних благодати које вам је Бог дао поричете?"
  55:56,"У њима ће бити жене које преда се гледају, односно неће гледати осим у своје мужеве, оне које су невине, и које пре њихових мужева, ни човек ни дух није додирнуо."
  55:57,"Па коју од многобројних благодати које вам је Бог дао поричете?"
  55:58,"Као да су драгуљ и мерџан по својој лепоти и чистоти."
  55:59,"Па коју од многобројних благодати које вам је Бог дао поричете?"
  55:60,"Ономе ко чини добро, покоравајући се своме Господару, Бог ће добрим узвратити."
  55:61,"Па коју од многобројних благодати које вам је Бог дао поричете?"
  55:62,"Испод та два перивоја која се спомињу, биће још два."
  55:63,"Па коју од многобројних благодати које вам је Бог дао поричете?"
  55:64,"чије је зеленило јако."
  55:65,"Па коју од многобројних благодати које вам је Бог дао поричете?"
  55:66,"У та два перивоја биће два извора са којих вода јако прска, чије прскање неће престати."
  55:67,"Па коју од многобројних благодати које вам је Бог дао поричете?"
  55:68,"У та два перивоја биће много воћа и великих палми и шипака,"
  55:69,"Па коју од многобројних благодати које вам је Бог дао поричете?"
  55:70,"У овим рајским перивојима налазе се жене, лепог понашања и прелепог изгледа."
  55:71,"Па коју од многобројних благодати које вам је Бог дао поричете?"
  55:72,"Прелепе жене скривене у шаторима, заштићене и сачуване за своје мужеве."
  55:73,"Па коју од многобројних благодати које вам је Бог дао поричете?"
  55:74,"пре њихових мужева није их додирнуо нико од људи, нити од духова."
  55:75,"Па коју од многобројних благодати које вам је Бог дао поричете?"
  55:76,"Биће наслоњени на прелепим зеленим наслоњачима и ћилимима чаробно лепим."
  55:77,"Па коју од многобројних благодати које вам је Бог дао поричете?"
  55:78,"Узвишено је име Господара твога, Величанственог и Племенитог, који је доброчинитељ према Својим слугама."
  56:1,"Када се деси Смак света, а то је неизбежно."
  56:2,"Нико неће негирати Судњи дан, као што је био негиран на Земљи."
  56:3,"Понизиће невернике и грешнике када их уведе у Ватру, а богобојазне вернике ће узвисити када их уведе у Рај."
  56:4,"Када се Земља снажно и јако покрене."
  56:5,"И када се планине у комадиће распадну."
  56:6,"Па због тога постану попут прашине која не мирује."
  56:7,"Тога Дана ви ћете бити у три категорије"
  56:8,"Они са десне стране узеће књигу своју у десну руку, а како ли је узвишен њихов степен и положај."
  56:9,"Они са леве стране узеће књигу своју у леву руку, а како ли је ружно њихово место и положај."
  56:10,"Они који су предњачили чинећи добра дела на Земљи, они ће и на Будућем свету да предњаче приликом уласка у Рај."
  56:11,"Они ће бити блиски код Бога."
  56:12,"Биће у рајским благодатима где ће уживати у разноврсним насладама."
  56:13,"скупина из ове и претходних заједница."
  56:14,"А међу људима, пред крај света биће мало оних који ће предњачити и бити блиски."
  56:15,"На креветима извезеним златним везовима."
  56:16,"Биће наслоњени на овим диванима, окренути лицима једни према другима, и неће једни другима леђима бити окренути."
  56:17,"Око њих кружиће као послуга, вечни младићи који никада неће остарити."
  56:18,"Са чашама без поклопаца и ибрицима с поклопцима, и пехаром пуног вина из извора текућег, који не престаје."
  56:19,"Није као овосветско вино, јер од њега ни глава не боли, нити се губи свест."
  56:20,"И око њих ће кружити вечни младићи, носећи воће које ће они да бирају."
  56:21,"И кружиће око њих, носећи им птичије месо које год буду хтели."
  56:22,"Они ће у Рају да буду ожењени прелепим женама, крупних и лепих очију."
  56:23,"Оне су сличне као бисери скривени и чувани у шкољкама."
  56:24,"То ће им бити награда за добра дела која су чинили у животу на Земљи."
  56:25,"У Рају неће бити развратног говора, нити онога што човека води у грех."
  56:26,"Неће чути осим: \"Мир Божји!\" Који ће им анђели називати, и који ће једни другима називати."
  56:27,"А они десни су они којима ће се књига дати са десне стране, а колики је само њихова позиција и статус код Бога."
  56:28,"Биће међу лотосовим дрвећем без бодљи и трња, и у њему неће имати никакве штете."
  56:29,"Биће међу плодовима банане који ће бити поредани једни поред других."
  56:30,"Биће у сталној хладовини која неће нестати."
  56:31,"и воде која тече без престанка."
  56:32,"и међу разноврсним воћем којег ће бити у изобиљу,"
  56:33,"Никада га неће нестати, јер оно нема одређену сезону у којој расте, када год желе моћи ће да га уберу, нико им га неће забранити."
  56:34,"и на постељама уздигнутим које ће бити стављене на кревете."
  56:35,"Ми ћемо новим стварањем поново да их створимо."
  56:36,"Ми ћемо их створити као девице, које нико пре није дотакао."
  56:37,"Учинићемо их женама које се умиљавају својим мужевима, и оне ће бити година истих као и они."
  56:38,"Ми ћемо их створити за оне са десна, који ће бити са десне стране, а то ће бити знак њихове среће."
  56:39,"Ово је скупина из народа претходних веровесника."
  56:40,"и скупина из народа Мухаммеда, нека је мир над њим и милост Божја, а то је последњи народ."
  56:41,"А они леви су они којима ће се књига дати са леве стране, а како ли је лоша њихова позиција и несретна завршница."
  56:42,"Биће у жестоко врелим ветровима, и у жестоко врелој води."
  56:43,"Биће у тами црног дима."
  56:44,"Тамо неће бити угодног ветра, нити угодног погледа."
  56:45,"Они су пре уласка у ову патњу на Земљи уживали и само су размишљали како да прохтеве своје задовоље."
  56:46,"Устрајавали су у неверовању у Бога, и обожавању лажних божанстава."
  56:47,"Они су порицали проживљење, и исмејавајући се, сматрајући да је то немогуће, говорили су: Зар ћемо бити оживљени након што постанемо прашина и кад кости од нас остану."
  56:48,"И зар ће чак и наши преци, који су умрли пре нас, бити оживљени."
  56:49,"Реци, о Посланиче, овима који негирају проживљење: И они људи који су пре живели и умрли, а и они каснији, биће оживљени након смрти."
  56:50,"На Судњем дану, без имало сумње, биће окупљени како би рачун полагали и добили оно што су заслужили."
  56:51,"Тада ћете ви који поричете проживљење, залутали с правог пута, јести на дан проживљења плод дрвета Заккум, а то је најзлобнији и најгори плод."
  56:52,"56:51"
  56:53,"И плодовима тог горког дрвета пунићете своје празне стомаке."
  56:54,"Након тога ће врелу воду пити."
  56:55,"Много ће пити воду као што то камиле чине приликом горљиве жеђи."
  56:56,"Овом горком храном и врелом водом биће угошћени на Дан обрачуна."
  56:57,"О порицатељи, Ми смо вас створили након што нисте били ништа, па зашто онда не верујете да ћемо вас оживети након ваше смрти?"
  56:58,"О људи, шта мислите да ли семену који убацујете у женске материце..."
  56:59,"Да ли то семе ви стварате или га Ми стварамо и облик дајемо?"
  56:60,"Ми одређујемо вашу смрт, и свако од вас има рок када ће да умре, тај рок се неће убрзати нити успорити и Ми нисмо немоћни да то учинимо."
  56:61,"да вам изменимо ваше познате изгледе и да вас створимо и обликујемо на начин који вам није познат."
  56:62,"Вама је познато како смо вас створили први пут, па зар нећете поуку узети и зар не знате да је Онај Који вас је створио први пут, у стању да вас проживи након смрти?"
  56:63,"Шта мислите о семену којег сејете у Земљу?"
  56:64,"Да ли ви чините да то семе изникне или Ми то чинимо?"
  56:65,"Ако желимо можемо да ваше плодове након што сазру за бербу, учинимо сувим растињем, па бисте очајавали због онога што вас је задесило."
  56:66,"И говорили бисте: Ми смо изгубили оно што смо уложили."
  56:67,"Остали смо ускраћени наше опскрбе."
  56:68,"Шта мислите о води коју пијете када ожедните?"
  56:69,"Да ли је ви из облака спуштате или Ми то чинимо?"
  56:70,"Када бисмо хтели могли би воду да веома сланом учинимо, па да као таква не буде погодна за пиће и за наводњавање. Зашто се онда не захваљујете Богу, који вам као вид своје милости према вама, спушта воду погодну за ваше потребе."
  56:71,"Шта мислите о ватри коју потпаљујете да бисте се њоме користили?"
  56:72,"Да ли ви стварате дрвеће којим палите ватру или Ми то, да бисмо вам олакшали, чинимо?"
  56:73,"Ми смо ову ватру дали да вас подсети и упозори на Пакао, и учинили смо да се њоме користе путници."
  56:74,"Зато ти, о Посланиче, слави и величај Бога, твог Господара."
  56:75,"Бог се куне местима и положајима звезда."
  56:76,"Заклетва овим положајима је велика, када бисте ви то знали, јер се у њима налазе многа знамења и поуке које су безбројне."
  56:77,"О људи, Кур'ан који вам се преноси је племенита књига, јер са собом носи велике користи и благодати."
  56:78,"У Књизи која се чува од људских погледа, а то је Плоча помно чувана."
  56:79,"Плочу смеју да додирну само анђели који су чисти греха и мана."
  56:80,"Спуштен је од Господара створења, Његовом посланику, Мухаммеду, нека је мир над њим и милост Божја."
  56:81,"Зар овај говор, о незнанобошци, поричете и негирате његову истинитост."
  56:82,"И уместо да се Богу захвалите на благодатима којима вас обасипа, ви га негирате, па кишу приписујете звезди и говорите: Киша нам је дарована због те и те звезде."
  56:83,"А када душа дође до грла."
  56:84,"И ви тада будете гледали испред себе особу која умире."
  56:85,"Ми смо Нашим знањем, моћи и анђелима ближи ономе на самрт од вас самих, али ви Наше анђеле не видите."
  56:86,"Зашто је онда, ако је истина да проживљени нећете бити и рачун за дела своја полагати"
  56:87,"не вратите душу која излази из вашег умрлог, ако истину говорите? А то не можете да учините."
  56:88,"Па ако тај умрли буде од оних који су предњачили у добрим делима"
  56:89,"Онда ће у благостању бити, након чега се неће умарати, имаће лепу опскрбу, милост и Рај у којем ће уживати у свему ономе што буду душе њихове желеле."
  56:90,"А ако буде од оних који ће са десне стране бити, онда се за њих не брини, јер њих чека мир и сигурност."
  56:91,"56:90"
  56:92,"А ако буде један од оних који су порицали истину коју је донео Посланик, нека је мир над њим и милост Божја, и који су скренули са Правог пута"
  56:93,"Биће угошћен врелом водом чија ће врелина жестока бити."
  56:94,"И гореће у ватри Пакла."
  56:95,"Ово што смо ти казали, о Посланиче, сигурно је истина, без имало сумње."
  56:96,"Слави име Бога твога Величанственог и негирај сваки недостатак који Му људи приписију."
  57:1,"Сва створења, и на небесима и на Земљи, исказују славу и величају Богa. Он је Силни којег нико не може савладати, и Он је Мудар у свему што је створио и одредио."
  57:2,"Само Њему припада власт на небесима и на Земљи, Он живот даје коме хоће и усмрћује кога хоће, Он све може и ништа Га не може спречити."
  57:3,"Он је Први, пре Њега није било ништа, Он је Последњи, после Њега неће бити ништа, Он је Доминантни, изнад Њега нема ништа, Он је у бити свега Проницљиви, Он све зна и ништа му није скривено."
  57:4,"Он је тај који је створио небеса и Земљу у шест временских периода. Стварање је почело у недељу, а завршило се у петак, а Он је способан и моћан да то све створи за један трептај ока. Након тога се узвисио и уздигао изнад Арша (престола), онако како то Њему доликује. Он зна шта у земљу улази, попут кише, семенки и др., и шта из ње излази, попут биља, руда и др. Зна шта се с неба спушта, попут кише, Објаве и сл., и зна шта се к њему пење, попут анђела, људских дела и њихових душа. Он је с вама Својим знањем, о људи, где год ви били, ништа Му није скривено. Бог види шта ви радите, ниједно ваше дело није Му скривено и Он ће вас за та дела наградити или казнити."
  57:5,"Само Њему припада власт на небесима и власт на Земљи, и све се Њему враћа. Створења ће на Судњем дану рачун полагати пред Њим и Он ће их сходно њиховим делима, третирати, наградиће их или ће да их казни."
  57:6,"Он даје да након дана наступа ноћ, па када се тама спусти, људи спавају. И даје да након ноћи дође дан, па наступи светлост, па се људи покрену ка својим пословима и обавезама. Он зна шта је у прсима Његових створења и ништа Му није скривено."
  57:7,"Верујте у Бога и верујте у Његовог Посланика, удељујте иметак који вам је Бог дао као наследство, онако како вам је то прописано. Они који међу вама буду веровали у Бога и који свој иметак буду давали на Божјем путу, имаће код Њега велику награду и Рај."
  57:8,"Шта је то што вас спречава да у Бога верујете? А Посланик вас позива ка Богу, надајући се да ћете поверовати у вашег Узвишеног Господара. Бог је од вас, када вас је из кичме ваших очева извео, завет узео да ћете веровати у Њега, ако сте верници."
  57:9,"Он је тај који својој слуги Мухаммеду, нека је мир над њим и милост Божја, спушта и објављује јасне речи, како би вас из тмина неверовања и незнања на светло веровања и знања, извео. А Бог је према вама благ и милостив, јер вам је веровесника, као упућивача и доносиоца радосних вести, послао."
  57:10,"Шта вас спречава да иметак свој на Божјем путу дајете? Богу припада наследство небеса и Земље. О верници, нису међу вама исти они који су пре ослобођења Мекке свој иметак делили на Божјем путу, желећи Божје задовољство и који су се борили против неверника да би ислам помогли, и они који су давали иметак и борили се против неверника, након ослобођења Мекке. Они који су пре ослобођења Мекке давали иметак и борили се на Божјем путу, имају већи степен код Бога и узвишени положај од оних који су свој иметак давали на Његовом путу и који су се борили против неверника, након ослобођења Мекке. А Бог је за обе скупине припремио Рај, Богу је познато шта ви радите, ниједно ваше дело није Му скривено и Он ће вас за та дела наградити или казнити."
  57:11,"Ко је тај који ће дати свој иметак драге воље, ради Божјег Лица, па да му Бог врати још више, и уз то још да му да најлепшу награду - Рај."
  57:12,"На Дан када видиш вернике и вернице и светло које их предводи, испред њих и са њихове десне стране. Тога дана биће им речено: Радујте се данас, вама припадају рајске баште испод чијих двораца и стабала теку реке, у њима ће бити вечно, а то је велики успех којем ниједан други није раван."
  57:13,"На Дан када лицемери и лицемерке кажу верницима: Чекајте и нас, како бисмо се вашег светла окористили, па да нам оно помогне на путу до Раја. Тада ће се, као вид критике, лицемерима казати: \"Вратите се назад, и потражите своје светло.\" Између њих ће бити постављен зид који ће имати врата, с чије ће унутрашње стране за вернике бити милост, а са спољашње за лицемере бити казна."
  57:14,"Лицемери ће позвати вернике, говорећи им: Зар ми нисмо били с вама у исламу и покорности? Муслимани ће им казати: Наравно, били сте, али сте сами себе завели лицемерјем, па вас је то уништило. Чекали сте да верници буду поражени, па да испољите ваше неверовање и сумњали сте у Божју помоћ верницима и у проживљење након смрти. Лажне наде и жеље су вас превариле, све док вам смрт није дошла, а ви сте били у таквом стању, и сотона вас је у погледу Бога у сумњу доводио."
  57:15,"О лицемери, данас се од вас никаква откупнина за Божју казну, неће узимати, а неће се отукупнина узимати ни од оних који су неверовање испољавали. Ваша, а и коначница неверника је у Ватри, јер вам је она најпреча, а и ви сте за њу најпречи, а ружно ли је она боравиште."
  57:16,"Зар није дошло време да се онима који у Бога и Посланика Његовог верују, срца разнеже и смире када се Божје име спомене, а и када се објављује у Кур'ану неко обећање или претња, и да не буду као Јевреји којима је објављена Тора, и као хришћани којима је објављено Јеванђеље, којима су се срца скаменила, јер је прошло много времена између њих и слања њихових веровесника, па су многи од њих напустили покорност Богу и одали се грешењу."
  57:17,"Знајте да Бог оживљава земљу дајући да из ње биље ниче, након што је неплодна и сува била. Он вам је, о људи, појаснио многе доказе и аргументе који указују на Божју моћ и једноћу, како бисте их схватили и знали да Онај Који оживљава земљу након њеног мртвила, може да вас оживи након што помрете и да је Он у могућности да ваша срца нежним учини, након што су постала тврда."
  57:18,"Оним мушкарцима и женама који драге воље милостињу из својих иметака дају, без приговарања, награда за њихова дела биће увећана и за свако добро дело даће им се десет до седам стотина пута, и још више од тога, а поред те награде, имаће код Бога другу награду, а то је Рај."
  57:19,"Они који у Бога верују, и који у све његове посланике, без разлике, верују, истински су и прави верници, а и онима који су посведочили својим животима погинувши на Божјем путу код Господара припада племенита награда, већ припремљена за њих. Њима припада и светло које ће бити испред њих и са њихове десне стране, на Судњем дану. Они који буду порицали Наше речи и доказе које објављујемо посланицима, биће становници Огња, у њега ће на Судњем дану ући, и никада из њега неће изаћи."
  57:20,"Знајте да је људима смисао живота на Земљи само телесна игра, и испуњавање страсти и прохтева, и материјално украшавање како би се тиме једни другима хвалили, и увећање иметка и порода како би се тиме поносили... Овај пролазан живот сличан је киши која падне па због ње биље никне, па се том биљу пољопривредници диве, а затим се оно осуши, па га ти, о човече, видиш жутог, а након тога га Бог учини потпуно сувим па се распадне. На Будућем свету је жестока казна за невернике и лицемере, а опрост греха и Његово задовољство за вернике. Овај живот је само кратко уживање које ће нестати. Онај ко да предност пролазном животу на Земљи над Будућим животом и вечним благодатима, велики је губитник."
  57:21,"Натечите се, о људи, у чињењу добрих дела којима ћете доћи до опроста за ваше грехе, покајте се и на друге начине Богу се приближавајте, јер ћете тако стећи Рај чија је ширина као ширина небеса и Земље. Тај Рај Бог је припремио за оне који у Њега и Његове посланике верују. Та награда је вид Божје доброте коју Он даје коме хоће од Својих створења. Бог Узвишени велико добро даје верницима."
  57:22,"Свака несрећа која се људима деси на Земљи, попут суше и других несрећа, или болести, записана је у Плочи помно чуваној, пре него што смо створења створили. То је Богу, заиста, лако."
  57:23,"То је због тога, како не бисте, о људи, туговали за оним што вас је прошло и како се не бисте радовали охоло, ономе што вам је Он дао. Бог не воли ниједног охолника хвалисавца који људима у инат пркоси због онога што му је Бог дао."
  57:24,"Они који шкртаре у ономе што им је обавеза да дају и другима шкртост наређују, губитници су. Онај ко се окрене од покорности Богу, сам себи штету чини, а не Богу, јер Он је независтан и није у потреби за покорношћу Својих створења, Он у сваком стању заслужује похвалу."
  57:25,"Послали смо Наше посланике с јасним доказима, објавили смо им књиге и с њима смо мерило правде успоставили, како би се међу људима праведно судило. Спустили смо и гвожђе које је веома јако. Од њега се прави оружје и људи се њиме користе у својим пословима и занатима. То смо учинили да бисмо људима указали на оне који Бога помажу, иако Га нису видели. Бог је снажан, и ништа га не може надвладати, и Он је Силан, ништа Његову моћ не може зауставити."
  57:26,"Ми смо послали Ноја и Аврама, нека је на њих мир и спас, и међу њиховим потомцима учинили смо веровесништво и Књиге смо им спустили. Међу њиховим потомцима има оних који су на правом путу, а много њих је ван оквира покорности Богу."
  57:27,"Затим смо и након њих посланике слали, једни за другима су долазили њиховим народима. Послали смо Исуса, сина Маријиног, и дали смо му Јеванђеље. У срцима оних који су веровали у њега и следили га, дали смо благост и самилост, па су били нежни и самилосни једни према другима, али су у вери на један начин претеривали, па су оставили неке прописе које им је Бог дозволио, попут брака и уживања у оном што је дозвољено, а то од њих није било тражено, него су они сами себе тиме задужили и оптеретили, уводећи новотарију у веру. Ми смо од њих тражили да следе оно у чему је Божје задовољство, али то нису урадили. Онима међу њима који су веровали, дали смо награду, а међу њима било је много оних који су исказали непокорност Богу, тако што су негирали истину коју им је донео Божји посланик Мухаммед, нека је мир над њим и милост Божја."
  57:28,"О ви који верујете у Бога и радите према ономе што вам је прописао, бојте се Бога, спроводећи Његове наредбе и клонећи се Његових забрана, верујте у Његовог Посланика, па ће вам Он дати двоструку награду, награду за веровање у Мухаммеда, нека је мир над њим и милост Божја, и награду за веровање у раније посланике, и поред тога даће вам светлост која ће вам бити водич на овом свету и даће вам видљивост преко Сират моста на Судњем дану, и грехе ће вам опростити, прекриће их и за њих вас неће кажњавати. Узвишени Бог прашта Својим слугама и милостив је према њима."
  57:29,"Појаснили смо вам нашу велику доброту и умногостручену награду коју смо за вас, о верници припремили, како би следбеници претходних Књига, Јевреји и хришћани знали да они не могу да дођу до Божје доброте како би је даровали коме они хоће и забранили је коме хоће, и да би знали да је доброта у Божјим рукама и да је Он даје коме хоће, а Он је власник велике доброте којом одликује кога хоће од Својих створења."
  58:1,"Бог је чуо говор жене која се обратила теби, о Посланиче, у погледу свога мужа, када је казао да му је она забрањена попут његове мајке, па се она због тог поступка јадала Богу. Бог је чуо ваш говор и ништа Му није скривено. Он, заиста, чује речи Својих слугу, види њихова дела и ништа Му од тога није скривено."
  58:2,"Они који кажу да су им жене постале забрањене попут њихови мајки, не говоре истину када то изјаве. Њихове им супруге нису мајке, него су мајке само оне које су их родиле. Говорећи те речи, они говоре ружан говор и лаж. Бог, уистину, прашта грехе и прописао вам је искуп за те речи, како бисте се спасили греха."
  58:3,"Они који кажу овакве ружне речи, а затим буду желели да имају однос са супругама које су одбили на овакав начин, морају да се искупе пре него што имају однос, тако што ће роба ропства ослободити. Овај пропис који вам се наређује има за циљ да вас упозори на такав поступак и удаљи од тога. Бог добро зна шта радите и ниједно дело Му није скривено."
  58:4,"Онај ко није у могућности да ослободи роба, мора да пости два месеца узастопно, пре него што буде имао однос са супругом коју је на тај начин оставио. Онај ко не може да пости два месеца узастопно, мора да нахрани шездесет сиромаха. Овај пропис смо донели како бисте веровали да га је Бог наредио, па се држите Његове наредбе. Прописи које смо вам одредили означавају Божје границе, па их не прелазите. Оне који не верују у прописе и границе Божје, чека страшна казна."
  58:5,"Заиста, они који се супротстављају Богу и Посланику Његовом биће одбачени и понижени, као што су били одбачени и понижени и они пре њих који су се Богу супротстављали. А Ми смо објавили јасне речи и доказе, а невернике у Бога и Његовог Посланика, чека понижавајућа патња и казна."
  58:6,"На Дан када их Бог све оживи, нико Му неће моћи умаћи, и Он ће их обавестити о томе шта су на Земљи радили и каква ружна дела су чинили. Бог ће то све сачувати и ништа Му неће промаћи, док ће они своје грехе заборавити, али ће их пронаћи записане у листовима који неће изоставити ни мали ни велики грех. У њима ће бити све записано. Бог је о свему упознат и ниједно њихово дело није Му скривено."
  58:7,"Зар не знаш, о Посланиче, да Бог зна све шта се налази на небесима и на Земљи и да Му ништа није скривено на њима. Нема тајног разговара међу тројицом, а да Он није четврти који то зна, нити међу петорицом, а да Он својим знањем није шести, а ни када је мање или више од тога, а да Он није с њима својим знањем, где год да се налазе. Њему ништа од њиховог говора није скривено, а после ће их Бог на Судњем дану упознати са оним што су радили. Заиста Бог све зна и ништа Му скривено није."
  58:8,"О Посланиче, зар ниси видео Јевреје који су се сашаптавали када би видели верника, па им је Бог такав тајни разговор забранио. Међутим, они су поново отпочели с чињењем те Божје забране и тајно су разговарали о гресима, оговарали су вернике, причали су о њиховој мржњи према њима, о гресима према Посланику. Када им ти, о Посланиче дођеш, они те поздрављају на начин на који те Бог не поздравља, тј. говоре: Ес-саму алејкум (смрт теби). Поричући Посланика, нека је мир над њим и милост Божја, говорили су: \"Нека нас Бог казни за оно што говоримо, јер да је Посланик искрен у својим речима и тврдњама, били би већ кажњени.\" Њима је као казна довољан Пакао, за оно што говоре, у њему ће да горе, а то је ужасно и ружно пребивалиште."
  58:9,"О ви који верујете у Бога, и радите по Његовим прописима, не дошаптавајте се у вези онога што је грех, непријатељство и непослушност према Посланику. Немојте бити попут Јевреја и дошаптавајте се само у ономе што је покорност Богу. Бојте се Бога, спроводећи Његове наредбе и клонећи се Његових забрана, јер Он ће вас сакупити на Судњем дану, како бисте рачун полагали и заслужене награде, односно казне, добили."
  58:10,"Сашаптавање које садржи грех, непријатељство и непокорност Посланику, само је ђавоље украшавање и уношење сумњи Божјим слугама, с циљем да се унесе туга у срца верника. Ђаво и његово украшавање не могу наштетити верницима осим уз Божју дозволу, зато, нека се верници у свим својим пословима у Бога поуздају."
  58:11,"О ви који верујете у Бога и радите по Његовом верозакону, кад вам се каже: \"Начините места другима тамо где се седи\", ви начините, па и вама ће Бог место начинити и на овоме и на Будућем свету; а кад вам се каже: \"Дигните се да би сели угледни људи\", ви се дигните, и Бог ће на високе степене уздигнути оне међу вама који верују и којима је дато знање. А Бог у потпуности зна оно што радите. Њему од ваших поступака ништа скривено није и Он ће вас за њих адекватно третирати."
  58:12,"Имајући у виду да су се другови много сашаптавали са Послаником, нека је мир над њим и милост Божја, Бог им је казао: О верници, када желите да са Послаником, мир над њим, тајно говорите, пре тога милостињу уделите. Та милостиња је за вас боља и чистија, јер се њоме исказује покорност Богу, чиме се срца чисте. Ако немате ништа што бисте дали као милостињу, онда нема сметње да му се тајно обратите, јер Бог прашта грехе слугу Својих, и према њима је благ, с обзиром да их не оптерећује преко њихових могућности."
  58:13,"Зар вас је страх сиромаштва, ако пре тајног разговора с Послаником, милостињу уделите?! А ако не уделите и не учините шта вам је Он наредио и Бог вам опрости, јер вам је олакшао да је не дајете, онда молитву обављајте у потпуности и милостињу дајте на своје иметке, и будите покорни Богу и Посланику Његовом! Бог у потпуности зна оно шта ви радите, ништа Му скривено није и Он ће вас по заслузи наградити на Будућем свету."
  58:14,"О Посланиче, зар ниси видео лицемере који пријатељују са Јеврејима, на које се Бог разљутио због њиховог неверства и грешења? Такви лицемери нису ни верници, ни Јевреји, него они се припајају час једнима, час другима, а заклињу се да су муслимани и да вести о муслиманима не преносе Јеврејима. Њихове заклетве су лажне."
  58:15,"Бог је за њих на Судњем дану припремио велику казну, јер ће их у најниже дубине Пакла бацити. Заиста су ружна дела неверства која су чинили на Земљи."
  58:16,"Штите се својим лажним заклетвама од смртне казне коју су заслужили због свог неверовања, па су тако испољавали Ислам да би своје животе и иметке заштитили, а одвраћали су људе од Божјег пута, покушавајући да ослабе муслимане, па им зато припада понижавајућа патња."
  58:17,"Њима ни имеци ни деца код Бога ништа неће помоћи, они ће у вечној и непрестаној Пакленој казни остати."
  58:18,"Када Бог буде оживљавао, никога неће оставити а да га неће оживети како би награду или казну добио, а лицемери ће се тада заклињати да нису били неверници и лицемери, него да су као верници чинили оно чиме је Бог задовољан. О верници, они ће вам се заклињати на Будућем свету да су муслимани, као што су вам се заклињали у животу на Земљи, мислећи да ће им те заклетве Богом неку корист донети или какву штету уклонити. Заиста су се они на овоме свету лажно заклињали, а тако ће бити и на Будућем свету."
  58:19,"Њима је овладао ђаво и учинио је да забораве да спомињу Бога, па они нису радили дела којима је Бог задовољан, него само оно што Његову срџбу изазива. Они који су описани оваквим својствима су Сотонина војска и његови следбеници, а они су, заиста, губитници и на овоме и на Будућем свету. Уместо упуте они су прихватили заблуду, а уместо Раја изабрали су Ватру."
  58:20,"Они који се супротстављају Богу и Посланику Његовом биће, сигурно, у скупини оних који су понижени и на овоме и на Будућем свету, а биће од свих неверничких скупина, у највећем понижењу."
  58:21,"Сходно свом праисконском знању, Бог је одредио: Ја и Моји посланици победићемо доказима и снагом наше непријатеље. Бог је снажан да подари победу посланицима и силан је да се освети Својим непријатељима."
  58:22,"О Посланиче, нећеш наћи да неки народ верује у Бога и Судњи дан, а да се при томе удружује са Божјим и Посланиковим непријатељима, па макар Божји и Посланикови непријатељи били њихови очеви, или синови, или браћа или рођаци и породице којима се приписују пореклом. Разлог томе јесте што искрено веровање спречава удруживање на верској основи са непријатељима Узвишеног Бога и Његовог Посланика, јер је исламска веза изнад свих других веза. Када дође ситуација да се неким везама мора дати предност, онда ће се дати вези на верској основи. Онима који се не удружују са незнанобошцима против Бога и Његовог Посланика, па макар им били очеви, Бог је учврстио веровање у срцима њиховим, и то веровање се не мења, а ојачао их је и светлом Својим и доказима. Они ће на Судњем дану ући у рајске баште, испод чијих двораца и дрвећа реке теку. У тим баштама вечно ће остати и та благодат никада неће престати. Бог је њима задовољан и никада се након тог задовољства на њих неће разљутити, а и они су Њиме задовољни јер им је дао те вечне благодати, у које се убраја и гледање у Бога Узвишеног. Сви ови који су описани оваквим особинама су Божје слуге које се придржавају Његових заповести и клоне грехова, а Божје слуге ће победити, стећи ће оно чему су тежили и сачуваће се од онога од чега су страховали и на овоме и на Будућем свету."
  59:1,"Бога слави све што је на небесима и на Земљи, сва створења која се на њима налазе. Он је савршен, без мањкавости, силан и ништа Га не може надвладати и Он мудро ствара, прописује и одређује."
  59:2,"Бог је протерао јеврејско племе Бену Надир који нису веровали у Бога и који су порекли истинитост Посланика, нека је мир над њим и милост Божја и који су сплеткарили против Бога и Његовог Посланика, након што су прекршили уговор и стали на страну незнанобожаца. Протерао их је у Шам. О верници, ви нисте мислили да ће отићи из својих домова, због њихове снаге и власти, а они су мислили да ће их њихове тврђаве које су саградили сачувати од Божје казне. Казна Божја им је стигла одакле се никада нису ни надали, када је Посланику наређено да се бори против њих и протера их из домова њихових. Бог је у њиховим срцима унео велики страх, па су своје куће рукама својим рушили како муслимани од тога не би имали корист. О ви који разума имате, узмите поруку из онога што им се десило због неверовања и немојте бити као они, па да вас снађе казна каква је њих снашла."
  59:3,"А да им Бог није већ био прописао изгнанство из њихових домова, на овоме свету би их казнио путем убијања и заробљавања, као што се то десило са њиховом браћом из племена Бену Курејза. А њима на Будућем свету припада патња у Паклу, и они ће у њему вечно остати."
  59:4,"Све што им се десило јесте због тога што су се непријатељски односили према Богу и Његовом Посланику, кроз неверовање и кршење уговора. Онај ко се Богу супротставља, нека зна да Бог страшно кажњава и да ће га снаћи Његова казна."
  59:5,"То што сте, о верници, неке палме посекли да разљутите Божје непријатеље у бици Бену Надир или их, да усправно стоје, оставили, како би сте се користили њима - с Божјим допуштењем сте учинили, а не због тога да правите неред, како они мисле. То се десило да Бог понизи Јевреје који Му се нису покорили и који су уговор кршили, па су уместо испуњавања преузетих обавеза, пут изневере изабрали."
  59:6,"Иметак, коње и камиле, које је Бог дао своме Посланику, а који је припадао племену Бену Надир нисте стекли борбом и на тежак начин. Бог Својим посланицима даје власт над оним над којим хоће, па је тако Посланику, нека је мир над њим и милост Божја, дао власт над јеврејским племеном Бену Надиром, па су њихове тврђаве освојене без борбе, а Бог све може и ништа Га спречити не може."
  59:7,"Плен од становника села и градова који Бог Посланику Своме дарује без борбе припада Богу који одређује коме припада и Посланику као ономе ко га је освојио и у посед добио, и ближњима његовим из породице Бену Хашим и Бену Мутталиб, као накнада због тога што не узимају милостињу, и сирочади, и сиромашним, и путницима намерницима који су изгубили иметак - да не би прелазио само из руку у руке богаташа ваших; оно што вам Посланик да од плена који се узме из борбе, то прихватите, а оно што вам забрани - оставите, и бојте се Бога, чинећи оно што је наредио и остављајући оно што је забранио. Бог, заиста, жестоко кажњава, па се тога припазите."
  59:8,"Део овог иметка даје се и сиромашним исељеницима из Медине који су се иселили на Божјем путу и који су под присилом оставили своје иметке и децу, надајући се Божјој опскрби на овоме свету и задовољству на Будућем, и који су поред тога помагали Бога и Посланика борећи се на Божјем путу. Они су истински и прави верници."
  59:9,"Помагаче вере у Медини који су је населили пре досељеника из Мекке и који су Ислам, воле оне који су им као досељеници пристигли из Мекке. Они према њима не осећају злобу и завист, ако им се да нешто од иметка, а њима се не да. У овосветским добрима они су давали предност досељеницима, иако су сами били у потреби и сиромаштву. Онај кога Бог сачува од похлепе за иметком, па га он дели на Његовом путу, имаће успех, па ће постићи оно чему тежи, и сачуваће се онога од чега страхује."
  59:10,"Они који долазе након њих и следе их у добру до Судњег дана, говоре: Господару наш, опрости нама и нашој браћи у вери која су нас претекла у веровању у Бога и Његовог Посланика, и немој наша срца окупирати мржњом и злобом према било којем вернику. Наш Господару, Ти си, уистину, према Својим слугама благ и самилостан."
  59:11,"Зар ниси видео, о Посланиче, лицемере који скривају неверовање, а испољавају веру, како говоре својим пријатељима у невери, следбеницима Торе коју су искривили: \"Останите у својим кућама, ми вас нећемо издати и предати. Уколико вас муслимани истерају, и ми ћемо с вама изаћи, као вид солидарности и никоме ко нас буде спречавао да с вама кренемо, нећемо се покорити. Уколико вас они буду напали, ми ћемо вам помоћи.\" Бог сведочи да су лицемери лажови у ономе што говоре да ће поћи с Јеврејима када они крену, и да ће се борити када се они буду борили."
  59:12,"Ако би Јевреји били протерани од стране муслимана, они не би с њима пошли; ако би били нападнути, они им не би у помоћ притекли; а ако би им у помоћ притекли, против муслимана, сигурно би побегли и тада би и лицемери без помоћи остали. Бог ће их понизити."
  59:13,"О верници, лицемери и Јевреји у својим прсима осећају већи страх од вас него од Бога, а у таквом стању су због тога што припадају скупини која не схвата и не разуме, јер да разумеју, спознали би да је страх од Бога пречи, јер Он је тај који вам је над њима дао власт."
  59:14,"Само у утврђеним градовима или иза зидина Јевреји се против вас, о верници, смеју заједно борити. Они, ради свог кукавичлука не смеју да се с вама суоче. Њихово међусобно непријатељство жестоко је и јако. Ти мислиш да су они сложни и јединствени око једне речи и да имају исте особине, међутим, у стварности срца су њихова разједињена. Та разједињеност је због тога што они не разумеју, јер да разумеју, спознали би истину и следили би је, а не би се у вези ње разилазили."
  59:15,"Ови Јевреји су слични у неверовању и казни која их је задесила, оним незнанобошцима Мекке који су, ту недавно, сву погубност поступака својих и неверовања, искусили. На дан Бедра, неки од њих су убијени, а неки заробљени, а на Судњем дану их чека велика казна и патња."
  59:16,"Лицемери су слични ђаволу који улепшава човеку неверовање и када он постане неверник, због тога, каже човеку: Ја немам ништа с твојим неверовањем, јер ја се бојим Господара створења."
  59:17,"Обојицу их, на крају, и ђавола којем се покорава и човеку који му се покорава, чека Ватра на Судњем дану, у којој ће вечно боравити, а то ће бити казна за све неправеднике, који су прелазили границе које је Бог поставио."
  59:18,"О ви који верујете у Бога, бојте се Бога, придржавајући се Његових заповести и чувајући од грехова, и нека свако гледа шта је за сутра на Судњем дану припремио од добрих дела, и нека вам на уму увек буде Бог. Бог, заиста, у потпуности зна оно шта радите, ништа Му скривено није, и Он ће вас за ваша дела праведно наградити или казнити."
  59:19,"И не будите као они који су заборавили Бога, па нису радили по Његовим заповестима и нису се чували грехова, па је Он учинио да сами себе забораве на начин да нису радили дела која их чувају од Његове срџбе и казне. Они који су заборавили Бога, такви су напустили покорност Богу."
  59:20,"Становници Пакла не могу никако бити исти као становници Раја, него се разликују као што су се у животу на Земљи њихова дела разликовала. Становници Раја постићи ће шта желе и сачуваће се онога од чега страхују."
  59:21,"Да овај Кур'ан каквом брду објавимо, ти би, о Посланиче, видео како је оно, и поред тврдоће, страхопоштовања пуно и како би се од страха пред Богом распало, а разлог томе јесте што у Кур'ану постоје разне опомене и жестоке претње. Такве примере наводимо људима да би своје разуме користили и поуку узимали из ових савета и упута."
  59:22,"Он је Бог, поред Којег нико не заслужује да истински буде обожаван, познавалац оног што је чулима недокучиво и што је невидљиво, а и оног што је појавно и присутно. Њему ништа скривено није. Он је Свемилосни и Милостиви, и на овоме и на Будућем свету, Његова милост обухвата све."
  59:23,"Он је Бог, поред Којег нико не заслужује да истински буде обожаван. Он је Владар, Благословљени и Свети, Савршени - Онај Који је без недостатака, Онај који потврђује истинитост Својих посланика преко јасних речи и доказа, Онај Који над свим делима Својих створења бди, Силни којег ништа не може надвладати, Узвишени који је својом узвишеношћу надјачао све, Горди. Слављен и Узвишен је Бог од оних које поред Њега обожавају незнанобошци, било да се ради о идолима, свецима или нечему другом."
  59:24,"Он је Бог Творац свега, Онај који стварима даје постојање, који створењима даје облик какав жели. Он, слављени, има лепа имена која садрже узвишена својства, и све што је на небесима и на Земљи сведочи да Он нема мана и мањкавости. Он је силни којег нико не може савладати, и Он мудро ствара, прописује и одређује."
  60:1,"О ви који верујете у Бога и радите по Његовом верозакону, не узимајте Моје непријатеље и своје непријатеље за присне пријатеље, љубав им даривајући, а они поричу Истину и веру која је дошла вама преко вашег Посланика, и изгоне Посланика из његовог дома и вас из Мекке, не водећи бригу о томе што сте им родбина, него вас изгоне само зато што верујете у Бога, вашега Господара. Немојте то чинити ако сте већ изашли ради борбе на Божјем путу и тражећи задовољство Моје. Ви им откривате тајне муслимана само зато што их волите, а Ја најбоље знам шта ви скривате и шта обзнањујете, јер Мени ништа није скривено. А ко то од вас буде љубав неверницима исказивао и с њима се удруживао, тај је скренуо са правог пута, и уместо истине, заблуду прихватио."
  60:2,"Ако би вас се они домогли, испољили би непријатељство које осећају спрам вас, нападали би вас и вређали, с надом да постанете неверници у Бога и Посланика, као и они."
  60:3,"Ни родбина ваша ни деца ваша неће вам бити од користи, ако невернике узмете за заштитнике, на Судњем дану Он ће вас раздвојити, па ће становници Раја ући у Рај, а становници Пакла у Пакао. Тада једни другима нећете користити. Бог добро види оно што радите, ништа Му скривено није од ваших поступака, и Он ће сваком дати оно шта заслужује."
  60:4,"Имали сте, о верници, добар узор у Авраму, нека је на њега мир, и у оним верницима који су с њим, кад су народу своме, који је невернички био, казали: \"Ми с вама немамо ништа, а ни с божанствима које ви, уместо Бога, обожавате, ми се одричемо ваше вере и непријатељство и мржња између нас стално ће се јављати све док не будете у Бога, Јединог, веровали и док незнанобоштво не оставите.\" И вама је исто тако била обавеза да се свог народа који је невернички, одрекнете. Али вам нису узор Аврамове речи које је упутио оцу своме: Ја ћу за тебе молити опрост од Бога. У томе га немојте следити, јер се то десило пре него што је Аврам изгубио наду у покајање свога оца. Због тога, верник не треба да тражи опрост за незнанобошца. И ја те не могу од Бога и Његове казне одбранити. Господару наш, на Тебе се ослањамо у свему, Теби се обраћамо и кајемо, и код Тебе је крајње одредиште на Судњем дану."
  60:5,"Господару наш, немој нас излагати искушењима оних који не верују, па да они завладау нама, а онда говоре: \"Да су били на истини, не бисмо могли да их савладамо.\" Господару наш, опрости нам грехе наше, јер Ти си, уистину Силни Којег ништа не може надвладати и Који мудро ствара, прописује и одређује."
  60:6,"Овај узор и пример следи само онај ко се нада доброти од Бога на овоме и на Будућем свету. Онај ко не буде следио тај пример, нека зна да је Бог независтан о Својим створењима, Њему није потребна њихова покорност и Он је хваљен у сваком стању."
  60:7,"Бог ће сигурно успоставити љубав између вас, о верници, и оних неверника с којима сте у непријатељству, на начин да ће њих упутити ка Исламу, па ћете бити браћа по вери. Бог је свемоћан и може њихова срца окренути ка веровању. Бог опрашта грехе слугама који се покају и милостив је према њима."
  60:8,"Бог ти не брани да онима који се нису борили против тебе због твоје вере и нису те протерали из твојих домова да им чиниш добро и да будеш праведан према њима дајући им оно на шта имају право, јер Бог воли праведне према себи и својим породицама и ономе што је у њиховој власти."
  60:9,"Бог вам забрањује да будете присни и да пријатељујете с онима који су ратовали против вас због веровања и који су вас из домова ваших изгнали и који су помогли да будете прогнани. Они који су с њима присни заиста су неправедни према себи, јер иду ка пропасти због супротстављања Божјој заповести."
  60:10,"О ви који верујете у Бога и радите по Његовим прописима, кад вам вернице као исељенице дођу из неверничког у муслиманско место, испитајте искреност њиховог веровања; Бог најбоље зна какво је веровање њихово, јер Њему није скривено шта се у срцима њиховим налази, па ако се, након испита, уверите да су вернице, по ономе што вам од искрености испоље, онда их не враћајте њиховим мужевима неверницима; вернице неверницима нису допуштене, нити су неверници верницама допуштени; а њиховим мужевима дајте оно што су потрошили од венчаних дарова. Није вам грех, о верници, да се тим женама жените, када им причек истекне и кад им венчане дарове њихове дате. Онај чија је супруга неверница или се након Ислама одметнула, нека је не задржава, јер је брак прекинут због њеног неверства.Тражите од неверника оно што сте потрошили од венчаних дарова које сте дали вашим супругама које су се одметнуле, а нека и они траже оно што су потрошили од венчаних дарова за жене које су прихватиле Ислам. Обострано враћање венчаних дарова је Божји суд, Он суди међу вама, а Бог зна сва стања својих створења и ништа му није скривено и Он је мудар када је реч о прописима које је одредио."
  60:11,"А ако нека од жена ваших која се одметнула, неверницима умакне, па ви након тога затражите од неверника да вам врате венчане дарове и они вам их не врате, онда ви после ако у борби плен заробите, онима чије су жене као одметнице умакле венчане дарове које су им дали намирите. И бојте се Бога, у Кога верујете радећи по Његовим заповестима и клонећи се Његових забрана."
  60:12,"О Веровесниче, када ти дођу жене вернице да ти положе присегу, као што се десило за време ослобођења Мекке: да неће Богу никога придруживати, да ће само Њега јединог обожавати и да неће красти, и да неће блудничити, и да неће децу своју убијати као што је то био предисламски обичај, и да неће мужевима туђу децу подметати и да неће ни у чему што је добро послушност одрицати, као нпр. забрана нарицања, бријања косе, цепања одеће - ти присегу њихову прихвати и моли Бога да им опрости након што ти присегу дају. Бог, заиста, много прашта ономе ко се каје и Он је милостив према створењима."
  60:13,"О ви који верујете у Бога и радите према Његовом закону, не узимајте за пријатеље људе на које се Бог расрдио и који нису уверени у постојање онога света. Они не полажу никакву наду у њега, као што не полажу наду ни у повратак својим умрлих, јер не верују у проживљење."
  61:1,"Све што постоји на небесима и на Земљи Бога слави и велича на начин да од Њега негира све што Му не приличи. Он је Силни којег ништа не може савладати и Он је мудар у ономе што ствара, одређује и прописује."
  61:2,"О ви који верујете у Бога, зашто говорите да сте нешто урадили, а у стварности нисте. Зашто се претварате пред људима?"
  61:3,"Код Бога је веома мрско да говорите оно што не радите и не приличи вернику осим да буде искрен и да својим делима потврди своје речи."
  61:4,"Бог, заиста, воли вернике који се на Његовом путу боре, да би стекли Његово задовољство, у редовима једни поред других, као да су здање утврђено."
  61:5,"Спомени, о Посланиче, вест када је Мојсије рекао народу своме: \"О народе мој, зашто ме узнемиравате, супротстављајући ми се, а добро знате да сам вам ја Божји посланик!\" И кад они скренуше у заблуду и напустише истину коју је он донео, Бог њихова срца скрену са пута истине и устрајности, а Бог неће учврстити на истини народ који Му пркоси и који му је непокоран."
  61:6,"Спомени, о Посланиче, вест када је Исус, син Маријин, рекао: \"О синови Израиљеви, ја сам вам Божји посланик, да вам потврдим пре мене објављену Тору као истиниту књигу и ја нисам први посланик. Дошао сам да вам донесем радосну вест о посланику након мене, чије је име Ахмед.\" И кад им је Исус донео јасне доказе који указују на истинитост његовог посланства, они рекоше: \"Ово је очита враџбина и ми те нећемо следити.\""
  61:7,"А има ли већег неправедника од онога који о Богу лажи износи, обожавајући поред Њега друга божанства, и одбија Ислам, једину исправну веру?! А Бог неће упутити на прави пут људе неправеднике, који себи чине неправду путем незнанобоштва и чињењем греха."
  61:8,"Негатори истине и они који лаж износе желе да утрну Божје светло устима својим, говорећи разне неисправне ставове, искривљујући истину, а Бог ће употпунити светло Своје и веру своју на свим крајевима света, макар то мрзели неверници и макар им не било по вољи."
  61:9,"Он је послао Свог посланика Мухаммеда, нека је мир над њим и милост Божја, с Упутом и вером Исламом, као вером Истине, вером корисног знања и добрих дела, да би је уздигао изнад свих вера, макар то незнанобошци мрзели и макар им не било по вољи."
  61:10,"О ви који верујете у Бога и радите по Његовом закону, хоћете ли да вам укажем и да вас упутим на трговину у којој сте на добитку, која ће вас из патње страшне и опасне спасити?"
  61:11,"Та трговина која вам доноси добитак значи да верујете у Бога и Његовог Посланика, да се на Његовом путу борите удељујући иметке своје и давајући животе своје, како бисте стекли Његово задовољство. Тај посао је за вас најбољи, ако знате, па због тога, пожурите да га обавите."
  61:12,"Плодови и резултати те трговине јесу опрост ваших греха, и улазак у рајске баште, испод чијих дворова и стабала теку реке. Он ће вас увести у лепе настамбе у Рају, где ћете вечно боравити. Овај велики успех који се спомиње није сличан ни једном другом успеху."
  61:13,"Ова трговина вам доноси и другу корист коју волите на овоме свету, а она је Божја помоћ против вашег непријатеља и победа која ће се ускоро десити, а ради се о ослобођењу Мекке. О Посланиче, пренеси верницима оно што ће их обрадовати и упознај их са победом на овоме свету, и успехом на Будућем."
  61:14,"О ви који верујете у Бога и радите по Његовим законима, будите помагачи Божји, помажући Његову веру коју је доставио ваш Посланик, као што је рекао Исус, син Маријин, апостолима: \"Ко су моји помагачи у позивању Богу?\" Они су одмах одговорили: \"Ми смо Божји помагачи!\" Онда је једна скупина из потомака Израиљевих поверовала, а друга скупина узневеровала! Па смо оне који су веровали у Исуса против њихових непријатеља оснажили па су постали надмоћни и победили су."
  62:1,"Узвишени Бог је чист од свих својстава мањкавости и свега онога што Му не приличи и Он је свети, чему сведочи свако створење на небесима и на Земљи. Он је Владар који једини има апсолутну власт, Он нема никаквих мана, Силни којег ништа не може надвладати, Који мудро ствара, прописује и одређује."
  62:2,"Он је неписменим Арапима који нису знали ни да читају ни да пишу, послао Посланика, једног између њих, који припада њиховом народу, да им речи Његове које му објављује, казује и да их очисти од неверства и лошег понашања, и да их Кур'ану и Посланиковој пракси научи, иако су пре његовог слања били у очитој заблуди, и далеко од јасне истине, јер су обожавали кипове, пролевали крв и кидали родбинске везе."
  62:3,"Он је Посланика послао и другим Арапима као и другим људима који се још нису појавили. Он је Силни којег ништа не може надвладати и Он мудро ствара, прописује и одређује."
  62:4,"Слање Посланика Арапима и другим народима, је Божја благодат коју Он даје коме хоће, а Бог чини велико добро, а у то велико добро убраја се и слање посланика Мухаммеда целом човечанству."
  62:5,"Пример Јевреја који су били задужени слеђењем Торе, па ту дужност нису испунили, је као пример магарца који носи огромне књиге, али од тога нема никакву корист. Ружан је пример оних који поричу Божје речи, а Бог неће ка истини упутити неправедни народ."
  62:6,"О Посланиче, реци: \"О ви који следите јеврејску веру након што се она искривила, ако сматрате да сте ви Божји миљеници и да је вас, мимо осталог света, одликовао тиме, онда пожелите смрт, како би вам што пре стигла почаст којом сте, према вашем мишљењу, одликовани. Пожелите то, ако је истина да сте ви, мимо осталих људи, Божји миљеници.\""
  62:7,"Они то никада неће пожелети, него само желе да вечно живе на Земљи, због неверства, греха и неправде које су чинили, као и због искривљења Торе и њене измене. Бог зна ко је неправедан, Њему ништа није скривено и Он ће их за њихова дела праведно обрачунати."
  62:8,"О Посланиче, реци Јеврејима: Смрт од које бежите сигурно ће да вас стигне и нећете моћи да је избегнете. Она ће вам доћи пре или касније, а затим ћете на Судњем дану бити враћени Богу који зна духовни и појавни свет, Којем ништа није скривено. Он ће вас тада обавестити о ономе што сте у животу на Земљи радили и према томе вас по правди обрачунати."
  62:9,"О ви који верујете у Бога и радите по Његовом закону, када се петком проучи езан - позив на молитву, пожурите у џамију да проповеди и молитви сведочите, а купопродају оставите, како вас она не би спречила да будете покорни. Извршавање наредбе одласка у џамију и остављања купопродаје, након езана, с циљем да се обави заједничка молитва петком, боље је за вас, о верници, ако сте тога свесни, па урадите оно што вам Бог наређује."
  62:10,"Када обавите заједничку молитву петком, разиђите се по Земљи, тражећи дозвољену опскрбу и извршавајући своје потребе, и тражите Алахове благодати кроз стицање дозвољене зараде, па при том тражењу и стицању зараде, Бога много славите. Немојте због вашег тражења опскрбе заборавити на слављење Бога, уколико желите да постигнете ваше циљеве и да се сачувате онога од чега страхујете."
  62:11,"Али, кад неки муслиману угладају какву каравану са трговачком робом или забавом, похрле јој, разиђу се и изађу, а тебе, о Посланиче, оставе самог да стојиш на минберу. Реци, о Посланиче: “Оно што је код Бога као награда за добро дело, боље је и од забаве и од трговине ради које сте изишли, а Бог је Опскрбитељ најбољи.”"
  63:1,"О Посланиче, када твом скупу присуствују лицемери, који испољавају Ислам, а у себи скривају неверство, они говоре: \"Ми тврдимо да си ти прави посланик од Бога.\" А Бог зна да си ти сигурно посланик, и Бог сведочи да су они лажови и да у њиховим срцима није оно што тврде."
  63:2,"Својим заклетвама да су верници чувају се од смрти и заробљавања, а људе одвраћају од веровања, уносећи им разне сумње. Ружно ли је лицемерство и лажно заклињање којим се користе."
  63:3,"Разлог томе јесте што су били лицемерни, и искрено веровање није ушло у њихова срца, а затим су у тајности постали неверници, па је Бог због тог неверовања њиховог срца запечатио и у њих веровање неће ући. Због те запечаћености они не схватају и не разумеју оно што им доноси напредак и упуту."
  63:4,"Кад их погледаш, њихов те изглед задивљује, јер се налазе у угодном животу и уживањима; а кад проговоре, ти слушаш речи њихове које су јасне – међутим, они су током скупа са тобом као шупљи наслоњени балвани, јер ништа не схватају и ништа их не занима, и мисле да је сваки повик против њих због њиховог кукавичлука. Они су прави непријатељи, па их се причувај, о Посланиче, да твоју тајну не прошире и да ти сплеткама не науде! Бог их проклео, куда се одмећу од веровања, иако је оно јасно и утемељено на доказима."
  63:5,"Када се овим лицемерима каже: \"Дођите Божјем Посланику и извините се за оно што сте чинили, па ће он за вас од Бога тражити опрост\", они климају својим главама, ругајући се и исмејавајући. И видиш их како се окрећу од онога што им је наређено и како охоло одбијају истину и преданост њој."
  63:6,"О Божји Посланиче, њима Бог неће да опрости, свеједно тражио ти опрост за њих или не. Бог неће упутити људе који су напустили покорност њему и који устрајавају у својим гресима."
  63:7,"Они говоре: \"Немојте давати иметак онима који су са Послаником, било да се ради о сиромасима или бедуинима около Медине, како би се од њега удаљили и напустили га.\" Богу припадају ризнице небеса и Земље и Он даје опскрбу коме хоће од Својих слугу, али лицемери не знају да су ризнице опскрбе у Његовим рукама."
  63:8,"Поглавар лицемера Абдуллах б. Убејј је говорио: \"Ако се вратимо у Медину, јачи ће, а то сам ја и мој народ, истерати оне слабе, а то су Мухаммед и његови следбеници.\" Снага је само код Бога, Његовог Посланика и верника, а није код лицемера, али то они не знају."
  63:9,"О ви који верујете у Бога и радите по Његовом закону, немојте допустити да вас имеци ваши и деца ваша одврате од молитве и других исламских дужности. Онај кога иметак и деца одврате од обавезне молитве и других обавеза, очити је губитник на Судњем дану, и у погледу себе и у погледу своје породице."
  63:10,"Удељујте део иметка којим вас је Бог опскрбио, пре него што вам смрт дође, па кажете своме Господару: \"Господару, када би нас вратио само мало, па да уделимо свој иметак на Божјем путу и да будемо међу добрим слугама који чине лепа дела.\""
  63:11,"Када човеку дође рок смрти, Бог му живот неће продужити. Он зна шта радите, ништа Му није скривено и Он ће вас адекватно третирати за ваша дела: ако буду добра, биће и вама добро, а ако буду лоша, чека вас лош крај."
  64:1,"Све што постоји на небесима и на Земљи од створења, негира да Бог при Себи има било шта што Му не приличи и било какво својство мањкавости. Њему једином припада власт и поред Њега нема владара, Њему припада свака похвала и Он све може да учини, и ништа Га не може спречити."
  64:2,"О људи, Он вас је створио, па међу вама има неверника и они ће окончати у Ватри, а има и верника чије ће пребивалиште бити Рај. Бог сва ваша дела види, ништа Му од тих поступака није скривено и Он ће вас за њих праведно наградити или казнити."
  64:3,"Небеса и Земљу Он је с циљем и сврхом створио, односно, није их створио узалуд. Он вас је, о људи, уобличио и изгледе вам, као вид доброте према вама, улепшао. Ако би Он хтео, могао би да вас унакази. Њему ћете се вратити на Судњем дану, па ће вас Он по правди обрачунати за ваша дела: ако буду добра, биће и вама добро, а ако буду лоша, и вас ће чекати лош свршетак."
  64:4,"Он зна шта се на небесима и на Земљи налази, зна сва ваша скривена дела, као и она која јавно износите. Он зна да ли ваша прса крију добро или лоше и ништа Му од тога није скривено."
  64:5,"Није ли до вас, о незнанобошци, допрла вест о оним народима који још давно пре вас нису веровали, попут народа Нојевог, Ада, Семуда и др., па су кобност неверовања свога искусили у животу на Земљи – а још их и казна болна чека, на Будућем свету. Па узмите поуку из тога и покајте се како вас не би задесило оно што је и њих."
  64:6,"Та казна их је стигла зато што су, када су им посланици од Бога јасне доказе доносили, негирајући да посланици могу бити из људског рода, говорили: \"Зар нас људи могу ка истини упутити?\" Они су узневеровали и од веровања се окренули, али тиме Богу нису ни мало наштетили, јер Бог је независтан од њиховог веровања и покорности. Њихова покорност Њему ништа не значи, и Њему створења нису потребна, него је Он хвале достојан због Својих речи и дела."
  64:7,"Неверници у Бога мисле да неће бити оживљени након смрти. Реци овима који проживљење негирају, о Посланиче: “Хоћете, бићете оживљени на Судњем дану, Господара ми мога, па ћете о оном што сте у животу на Земљи радили, заиста, бити обавештени!” А ово проживљење је Богу лако, јер вас је Он први пут створио и Он вас може опет оживети како бисте рачун полагали и добили оно што сте заслужили."
  64:8,"Зато, о људи, верујте у Бога и Посланика Његовог и у Кур'ан, који објављујемо нашем Посланику! Бог у потпуности зна оно што ви радите, ништа Му од ваших поступака није скривено и Он ће вас за њих праведно обрачунати."
  64:9,"Спомени, о Посланиче, дан у којем ће вас Бог сакупити, како би вас за ваша дела наградио или казнио. Тог дана доћи ће до спознаје обмањености и пропасти неверника, јер ће видети вернике на високим положајима у Рају, док ће они у ватри заузети позиције које су биле припремљене за становнике Раја у случају да су били непокорни. Ономе ко верује у Бога и ради добра дела, биће опроштени греси и биће уведен у Рај испод чијих дворова и дрвећа теку реке, у том Рају ће вечно остати и никада из њега неће да изађу, нити ће благодат у којој уживају икада престати. То што ће добити је велики успех са којим се ниједан други успех не може поредити."
  64:10,"Они који не верују у Бога и поричу речи које Ми објављујемо нашем Посланику, биће вечни становници Ватре, а ружно ли је то боравиште."
  64:11,"Никог не задеси искушење у њему самоме, иметку или деци, а да то није Божјом одредбом. Онога ко верује у Бога и Његову одредбу, Бог ће упутити ка томе да прихвати Његову одредбу и да буде задовољан њом. Бог све зна и ништа Му није скривено."
  64:12,"Покоравајте се Богу и Посланику, а ако се окренете од онога што вам Посланик доноси, последице греха управо ви ћете сносити. Нашем Посланику није обавеза осим да остави оно што смо му наредили, а он вам је то доставио."
  64:13,"Бог једини заслужује да истински буде обожаван и нико поред Њега се истински не обожава. Нека се само на Бога верници ослоне и поуздају у свим својим пословима."
  64:14,"О ви који верујете у Бога, и радите по Његовим прописима, заиста међу својим супругама и децом имате непријатеља који вас одвраћа од спомињања Бога и борбе на Његовом путу, па се чувајте да на вас негативно не утичу. Ако преко њихових грешака пређете и сакријете их, онда знајте да ће и Бог ваше грехе опростити и смиловати вам се, а награда је сходно делима."
  64:15,"Заиста су вам ваши имеци и деца искушење и кушња, јер се може десити да због њих посегнете за забрањеном зарадом и да напустите покорност Богу. Код Бога је велика награда за онога ко да предност покорности Богу над покорности деци и иметку. Та велика награда је Рај."
  64:16,"Онолико колико сте у могућности бојте се Бога, чињењем онога што вам наређује и остављањем онога што вам забрањује, слушајте и будите покорни Богу и Посланику Његовом, а ваше иметке које вам је Бог дао, делите у разноразне добротворне сврхе. Онај кога Бог сачува похлепе, оствариће успех којем је тежио и сачуваће се онога од чега је страховао."
  64:17,"Ако трошите своје иметке на Његовом путу, Он ће вам то надокнадити од десет до седам стотина пута, па и више, а поред тога, прећи ће преко ваших греха. Бог је захвалан јер даје велику награду за мала дела и благ је јер не жури са казном."
  64:18,"Узвишени Бог зна невидљиви и видљиви свет, ништа му од тога није скривено, Он је Силни којег нико не може надвладати и Он је Мудри који мудро ствара, прописује и одређује."
  65:1,"О веровесниче, када ти или неко од муслимана, хтеднете жене пустити, ви их у време кад су чисте пустите, тј. у периоду чистоће када с њима нисте имали однос, и бројте то време, како бисте могли вратити ваше супруге, уколико то будете желели, и Бога, Господара свога, бојте се, на начин да радите по Његовим наредбама и да се клоните Његових забрана. Не изгоните пуштенице из кућа где бораве, а ни оне нека не излазе, док се причек не оконча, осим ако очито срамно дело учине, попут блуда. То су Божје границе које је Он одредио. Онај који Божје прописе крши и те границе пређе, сам себи је зулум учинио, јер иде у пропаст, грешећи према своме Господару. Шта знаш, о ти који си развео супругу, Бог ће, можда, после тога дати жељу у срце мужа, па да врати своју супругу."
  65:2,"Па када оне испуне време свог чекања, ви их или на леп начин задржите или се лепо од њих коначно раставите, па да онда оне саме воде бригу о себи и дајте им њихова права. Када желите да их задржите или пустите, као сведоке двојицу својих праведних људи узмите, како би се спречиле могућности неспоразума, и сведочење, о сведоци, ради Бога обавите, желећи тиме Његово задовољство! Појашњавање ових прописа је савет за онога који у Бога и у Судњи дан верује – а ономе ко се Бога боји, ко проводи Његове наредбе и клони се забрана, Он ће излаз дати из сваке тешкоће."
  65:3,"И Он ће вам дати опскрбу одакле нисте ни очекивали. Ономе ко се на Бога ослони у својим пословима, Он ће му бити довољан. Бог ће Своју одлуку провести и ништа га не може спречити нити му шта може промаћи. Бог је свему рок одредио, и тешко стање и благостање је одређено и ниједно од тих стања не траје увек, него има свој крајњи рок."
  65:4,"А оне жене ваше које су разведене, које су наду у месечно прање изгубиле, јер су већ у позне године зашле – ако сумњате у начин њиховог причека – оне треба да чекају три месеца, а и оне које га још нису добиле јер су младе треба да чекају три месеца! Време чекања за трудне жене, које остану разведенице или удовице, јесте пород. А ономе ко се Бога боји, чинећи оно што је Бог наредио и клонећи се Његових забрана, Он ће у свему лакоћу дати и олакшаће му сваку потешкоћу."
  65:5,"Прописи који се спомињу, а везани су за развод, повратак након развода и причек, су Божји прописи које вам објављује, о верници, како бисте по њима радили. Ономе ко се Бога буде бојао, чинећи Његове наредбе и остављајући Његове забране, Он ће грехе обрисати и даће му велику награду на ономе свету, тј. увешће га у Рај и подариће му благодати и уживања која ће бити вечна."
  65:6,"Њих, о мужеви, оставите да станују тамо где и ви станујете, према својим могућностима, јер Бог вас не оптерећује више од тога, и не чините им тешкоће у погледу опскрбе, становања и других питања, зато да бисте на њих притисак извршили. Ако су разведенице трудне, сносите трошкове њиховог издржавања све док се не породе; а ако вам децу доје, онда им дајте накнаду за то дојење и споразумите се у вези те накнаде на леп начин. Ако муж буде шкрт у погледу накнаде коју супруга жели, а и она не буде хтела осим оно што жели, онда нека отац унајми другу дојиљу која ће дојити његово дете."
  65:7,"Нека онај ко је имућан из свог имања даје разведеници и детету, а ако му је тешко, нека даје из онога чиме га је Бог опскрбио, а Он никога не задужује преко преко његових могућности. Бог ће након тог тешког стања дати изобиље и богатство."
  65:8,"Много је било насеља чији су становници грешили према Богу и Његовим посланицима. Ми смо с њима тежак рачун свели због њихових лоших поступака и казнили смо их великом казном и на овоме, и на Будућем свету."
  65:9,"Та места и насеља искусила су патњу због својих лоших поступака и доживели су пропаст како на овоме тако и на Будућем свету."
  65:10,"Таквима је Бог жестоку патњу припремио, па се, о ви који разума имате и који верујете у Бога и Посланика, бојте Бога, проводећи Његове заповести и клонећи се Његових забрана, како вам се не би десило исто као и њима. Бог вам је дао опомену која вас подсећа на лошу коначницу оних који греше према Њему, као и на лепу коначницу оних који Му се покоравају."
  65:11,"Та опомена је Његов Посланик, који учи Божје речи, који су јасни, без имало двосмислености, како би из заблуде на Прави пут извео оне који у Бога верују, сматрају Посланика истинитим, и чине добра дела. Онога ко у Бога верује и добра дела чини, Бог ће увести у рајске баште испод чијих двораца и стабала теку реке, да у њима вечно борави. Бог му је припремио најбољу опскрбу јер га је увео у Рај где уживања и благодати никада не престају."
  65:12,"Бог је седам небеса створио, а исто толико је и земаља створио. Његове одредбе, како природне, тако и верске стижу до свих њих, а све у сврху да спознате Божју свемоћ и свеобухватно знање, јер Њему ништа није скривено, ни на небесима ни на Земљи."
  66:1,"О Посланиче, зашто себи забрањујеш оно што ти је Бог дозволио, тј. да уживаш са својом женом Маријом, како би задовољио своје друге жене које су љубоморне на њу. Бог је теби опростио и милостив је према теби."
  66:2,"Бог вам је прописао да се за своје заклетве искупите, ако видите да је нешто друго боље, или ако сте их прекршили. Бог је ваш помагач, Он зна ваша стања и шта вам највише одговара, Он мудро прописује и одређује."
  66:3,"Спомени кад је Посланик, мир над њим, једној супрузи својој, тајно говор поверио, а једна од тих тајни јесте и да се неће приближавати Марији. Након што је Хафса ту тајну открила Аиши и након што је Посланик, мир над њим, сазнао за ширење те тајне преко Објаве од Бога, он је укорио Хафсу и нешто од онога што је она споменула, испричао јој, док је остало прећутео. Она га је упитала: \"Ко те о томе обавестио?\", а он је казао: \"Онај који све зна и ништа Му није скривено.\""
  66:4,"Вас две треба да се покајете, јер су ваша срца наклоњена била ономе што је Посланик, нека је мир над њим и милост Божја, презирао, а презирао је да се удаљи од своје жене Марије и да је себи забрани. Ако ви наставите да се против њега удружујете, онда знајте да је Бог његов заштитник и помагач, а такође и анђео Гаврило и одабрани верници помоћи ће га. Након помоћи Божје, помоћи ће га и анђели против оних који га узнемиравају."
  66:5,"Ако вас Његов Веровесник разведе, Он ће му дати боље супруге од вас, које ће бити предане његовим наредбама, које ће веровати у Бога и Посланика, биће покорне Богу, кајаће се за грехе, обожаваће свога Господара, постиће, било да су удовице или девице. Међутим, Посланик их није развео."
  66:6,"О ви који у Бога верујете и радите по Његовим наредбама, заштитите себе и своје породице од велике ватре чије ће гориво бити људи и камење. О тој Ватри бринуће се жестоки анђели који ће бити строги према ономе ко у Ватру уђе. Они не греше када им Бог нешто нареди, чине све што им каже, без одгађања и чекања."
  66:7,"Неверницима ће се на Судњем дану казати: \"О ви који нисте веровали у Бога, данас се немојте правдати за своје неверовање и грешење, јер вам оправдање неће бити прихваћено. Данас ћете бити кажњени за неверство и порицање посланика у животу на Земљи.\""
  66:8,"О ви који верујете у Бога и радите по Његовим наредбама, покајте се Богу искрено за ваше грехе, како би Господар ваш побрисао ваше лоше поступке и увео вас у рајске вртове испод чијих дворова и дрвећа теку реке, на дан када Бог неће понизити Веровесика и оне који с њим верују тако што их неће увести у Ватру. Тог дана ће светло ићи испред њих и са њихове десне стране, док буду на мосту између Пакла и Раја. Они ће тада говорити: Господару наш, употпуни нам светло како бисмо у Рај ушли и не дај да будемо као лицемери чије ће се светло угасити. Опрости нам наше грехе, јер Ти можеш све и ништа Те не може зауставити да наше светло употпуниш и грехе нам опростиш."
  66:9,"О Посланиче, против незнанобожаца се бори свим средствима, а против лицемера речима и спровођењем казни и буди строг према неправедницима. Њихово пребивалиште на Судњем дану биће Пакао, а то је заиста, ружно пребивалиште у којем ће скончати."
  66:10,"Бог онима који не верују у Њега и посланике, наводи пример у којем се наглашава да њихова веза са верницима ништа им неће бити од користи. Тај пример су супруге Божјих веровесника Ноја и Лота, нека је на њих двојицу мир и спас. Оне су биле супруге двојици Божјих добрих слуга, али су их изневериле, јер су одвраћале од Божјег пута и помагале невернике. Њих неће спасити Пакла то што су биле супруге посланицима него ће им се на Судњем дану казати: Уђите у Ватру заједно са оним неверницима и грешницима који ће у њу ући."
  66:11,"А онима који верују у Бога и Његове посланике, Он наводи пример у којем се наглашава да им њихова родбинска веза са неверницима неће штетити све док су на правом путу. Тај пример је фараонова супруга која је казала: О Господару, сагради ми кућу у Рају код Себе и спаси ме фараонове власти и тираније, и његових лоших дела. Спаси ме народа који сам себи чини неправду јер следи фараона у његовој тиранији и насиљу."
  66:12,"Такође, Бог наводи пример верницима у Бога и посланике, Марију кћер Јоакимову која се сачувала блуда, па је Бог наредио анђелу Гаврилу да у њу живот удахне, па је она Божјом моћи, без учешћа мушкарца, постала трудна носећи Исуса, мир над њим. Она је такође поверовала у Божји закон и књиге које је Он објављивао посланицима, и била је покорна Богу, спроводећи Његове заповести и клонећи се Његових забрана."
  67:1,"Велико и огромно је Божје добро и у Његовим рукама је сва власт, Он све може и ништа Га не може спречити."
  67:2,"Онај који је створио смрт и живот како би вас, о људи, испитао ко ће лепша дела да чини. Он је силни Којег нико не може надвладати и Он прашта грехе онима који се покају."
  67:3,"Онај који је створио седам небеса, сваки слој један изнад другог и не додирују се. О човече, да ли видиш несклад у ономе што је Бог створио? Поново погледај, па да ли видиш какву пукотину? Нећеш је видети, јер Бог све савршено ствара."
  67:4,"Затим поново баци поглед, један за другим, па ће ти се поглед вратити клонуо, јер неће видети никакав недостатак у стварању небеса и биће уморан од гледања."
  67:5,"Ми смо небо које је најближе Земљи сјајним звездама украсили и учинили смо те звезде за гађање ђавола који прислушкују вести, па их оне спале, и патњу у Огњу смо на Будућем свету за њих припремили."
  67:6,"Оне који не верују у Господара свог, на Судњем дану чека патња у Ватри, а грозно ли је то пребивалиште у којем ће вечно бити."
  67:7,"Када буду у Ватру бачени, чуће ружан и грозан глас, а то ће бити кључање."
  67:8,"Готово да се Пакао од беса према онима који су у њега ушли, распадне и одвоји један део од другог. Кад год се која гомила неверника у њега баци, анђели стражари у њему ће је, осуђујући, упитати: “Зар није неки посланик у животу на Земљи долазио да вас упозорава на Божју казну?”"
  67:9,"Неверници ће казати: Јесте, долазио нам је Посланик који нас је упозоравао на Божју казну, па смо га ми порекли и казали смо: Бог није објавио ништа и ви сте, о Посланиче, у заблуди, далеко од истине."
  67:10,"Неверници ће казати: Да смо слушали на начин да се тиме окористимо, или да смо размишљали и имали памет да разликујемо истину од неистине, не бисмо били међу становницима Пакла, него бисмо веровали у Божје посланике и у оно у шта су позивали, и сада били у Рају."
  67:11,"Они ће признати да су били неверници и да су порицали истину, па тако заслужили ватру, па нека су далеко становници Пакла."
  67:12,"Они који се боје Бога када су сами, заслужују опрост греха и припада им највећа награда - Рај."
  67:13,"О људи, било да скривате свој говор или гласно говорите, то Бог зна, јер Он зна шта је у срцима људи и ништа му од тога није скривено."
  67:14,"Како да те тајне не зна Онај Који је створио сва створења, па чак и оно што је скривеније од тога. Он све зна о својим створењима, и ништа Му није скривено."
  67:15,"Бог вам је учинио Земљу погодном за становање, па путујте по њеним крајевима и користите се опскрбом коју је за вас припремио. Он ће вас једини оживети како би сте рачун полагали и добили оно што сте заслужили."
  67:16,"Јесте ли сигурни да Бог Који је на небесима неће дати да се земља испод вас отвори као што се отворила испод Каруна, након што је била погодна за становање, када се затресе након стабилности."
  67:17,"Или сте сигурни да Бог Који је на небесима на вас неће ветар с камењем послати као што га је послао на Лутов народ?! Па, знаћете какво је упозорење Моје, када својим очима видите казну, али оно вам тада неће бити од користи."
  67:18,"И народи који су били пре ових незнанобожаца порицали су истину, па је и на њих, због устрајавања у неверству и порицању, спуштена казна, па каква је била Божја казна? Била је веома жестока."
  67:19,"Зар ови порицатељи не виде птице изнад себе како раширених крила лете, а и скупљају их некада? Само их Бог држи да не падну на земљу; Он, заиста, све добро види и ништа Му није скривено."
  67:20,"О неверници, ви немате војску која ће вас сачувати казне од Бога, ако Он буде желео да вас казни. Неверници су обманути, ђаво их је преварио."
  67:21,"Ако Бог спречи да вам дође опскрба, нико вас неће моћи опскрбити. Неверници су инаџије и охолници и истину не прихватају."
  67:22,"Да ли је боље упућен незнанобожац који иде погнут лицем према земљи или верник који Правим путем усправно ходи?"
  67:23,"Реци, о Посланиче, овим незнанобошцима који поричу истину: Бог вас је створио, дао вам слух којим чујете, вид којим гледате и срца којима схватате, а како само мало ви захваљујете на благодатима којима вас обасипа."
  67:24,"О Посланиче, реци овим незнанобошцима који поричу истину: Бог је тај који вас је разасуо по Земљи, а не ваши кипови који ништа не стварају. Он ће вас једини окупити на Судњем дану како бисте рачун полагали, па се Њега бојте и само Њега обожавајте."
  67:25,"Они који негирају проживљење, мислећи да је то немогуће, говоре: О Мухаммеде, када ће та претња коју нам ти и твоји другови обећавате, ако је истина да ће се она догодити?"
  67:26,"Реци, о Посланиче: Знање о томе када ће да се деси Судњи дан има само Бог, а ја сам само неко ко вас јасно опомиње и упозорава."
  67:27,"Када се деси ово обећање и када виде казну својим очима из близине, а то ће бити на Судњем дану, лица оних који су били неверници, поцрнеће и биће им речено: То је оно што сте у животу на Земљи пожуривали и тражили."
  67:28,"Реци, о Посланиче, незнанобошцима који поричу: “Кажите ви мени: ако Бог пошаље смрт мени и оним верницима који су са мном, ко ће невернике од болне патње заштитити?” То нико неће моћи учинити."
  67:29,"О Посланиче, реци овим незнанобошцима: То је Милостиви који вас позива да га обожавате, ми само у Њега верујемо, и на Њега се у свему ослањамо. Без имало сумње, сазнаћете ко је био у јасној заблуди, а ко на Правом путу."
  67:30,"О Посланиче, реци овим незнанобошцима: Кажите ми ви, ако вам воде које пијете нестану, и не будете могли да дођете до њих, ко је тај који ће вам дати обилну текућу воду? То нико неће моћи да учини, осим Бог."
  68:1,"Већ смо говорили о сличној теми на почетку поглавља ел-Бекаре. Бог Узвишени куне се пером и ониме што људи пишу својим перима."
  68:2,"Ти, о Посланиче, због благодати веровесништва које ти је Бог дао, ниси луд, него си чист од онога чиме те незнанобошци описују."
  68:3,"Због тога што преносећи посланицу људима трпиш и доживљаваш, имаћеш награду која никада неће нестати и нико ти због ње неће приговарати."
  68:4,"Ти си најлепшег морала, онако како се у Кур'ану спомиње и тим својствима си описан на најпотпунији начин."
  68:5,"И ти ћеш да видиш, а видеће и ови који поричу"
  68:6,"Када се разоткрије истина и постане видљива, биће јасно ко је од вас луд, а ко није."
  68:7,"Твој Господар, о Посланиче, зна ко је скренуо са Његовог пута, а зна и оне који се на њему налазе. Он зна да су они залутали, а зна и да си ти на Правом путу."
  68:8,"Онима који негирају Објаву коју доносиш, не покоравај се, о Посланиче."
  68:9,"Они ишчекују и надају се да ти према њима будеш благ и да попустиш на рачун вере, па би и они након тога према теби попустили и били благи."
  68:10,"Немој се покоравати и немој слушати никога ко се због неистине много заклиње и ко је понижен и презрен."
  68:11,"Онога ко много људе оговара, о њима прича, и њихове речи преноси како би их раздвојио и смутњу међу њима направио."
  68:12,"Онога ко много људима забрањује чињење добра, напада на људске иметке, части и животе и који много греши."
  68:13,"Онога ко је груб и осоран и ко је у своме народу препознатљив по злу."
  68:14,"Због тога што има много иметка и деце, он се охоли и због охолости одбија да поверује у Бога и Његовог Посланика."
  68:15,"Када му се одломци из Кур'ана казују, он говори да су то само измишљена казивања древних народа."
  68:16,"Ми ћемо дати на његовом носу знак који ће га унаказити, који ће га пратити и увек са њим бити."
  68:17,"Ми смо ове незнанобошце искушали сушом и глађу, као што смо власнике једне баште искушали када су се заклели да ће ујутру што пре да оберу њене плодове, како сиромаси не би ништа добили."
  68:18,"Они у својој заклетви нису назначили да ће то учинити ако Бог да."
  68:19,"Бог је на ту башту послао ватру, па ју је она уништила док су власници спавали, па нису могли да је заштите и да спрече ватру."
  68:20,"Она је постала пуста попут црне и тамне ноћи."
  68:21,"Када је било јутро, они су почели да једни друге дозивају"
  68:22,"Говорили су: Што раније крените до својих њива, пре него што сиромаси дођу, ако желите да оберете плодове."
  68:23,"Пожурили су према својим њивама и усевима, тихо међусобно причајући"
  68:24,"Једни другима су говорили: Нека у баште данас не улази ниједан сиромах"
  68:25,"Одмах, почетком јутра кренули су, уверени да ће обрати плодове из својих њива."
  68:26,"Када су видели запаљене њиве и баште, једни другима су се обратили речима: Ми смо залутали, тј. погрешили смо пут до њива."
  68:27,"Напротив ускраћено нам је да оберемо плодове, јер смо били одлучни да сирмасима ништа не дамо."
  68:28,"Један који је међу њима био најбољи рече: \"Када сте одлучили да сиромасима забраните плодове ове баште, зар вам нисам казао: 'Боље вам је да славите Бога и да Му се покајете?'\""
  68:29,"Казали су: Нека је слављен наш Господар, ми смо били према себи неправедни када смо одлучили да сиромасима забранимо наше плодове."
  68:30,"Тада су једни другима упућивали речи укора."
  68:31,"Кајући се, казали су: Пропали смо, јер смо прешли дозвољену границу када смо сиромасима ускратили њихово право."
  68:32,"Господар наш је у стању да нам подари бољу башту од ове коју смо имали, ми се само Њему надамо, од Њега опрост и свако добро тражимо."
  68:33,"Оваквим казнама кажњавамо оне који према Нама греше, а казна на Будућем свету је већа, када би они знали и били свесни њене жестине и трајности."
  68:34,"Оне који се Бога буду бојали следећи Његове заповести и клонећи се Његових забрана, чекају рајске баште у којима ће уживати без престанка."
  68:35,"Зар да муслимане учинимо као невернике у погледу награде или казне, као што тврде меккански незнанобошци?"
  68:36,"О незнанобошци, шта вам је па доносите такву неправедну и искривљену пресуду?"
  68:37,"Да ли ви имате књигу у којој сте прочитали да су једнаки покорни верник и грешник?"
  68:38,"Да ли у тој књизи пише да ћете имати оно што изаберете на Будућем свету?"
  68:39,"Или ви имате код нас потврђене уговоре из којих произлази да ћете имати оно што сами себи одредите?"
  68:40,"О Посланиче, упитај оне који тако говоре: Ко је од вас гарант и јамац?"
  68:41,"Или, имају ли они саучеснике поред Бога који ће их у награди изједначити с верницима?! Па нека они саучеснике своје доведу ако говоре истину и ако су њихове тврдње, да ће имати исти статус као верници, тачне!"
  68:42,"На дан када буду велике страхоте и када наш Господар открије потколеницу, и када се људи позову да падну лицем на тле, па ће верници пасти лицем на тле, а неверници и лицемери то неће моћи да учине."
  68:43,"Њихови погледи биће понижени, беда и кајање прекриваће их, а у животу на Земљи од њих је било тражено да Богу падају лицем на тле, док су били здрави и у могућности да то учине."
  68:44,"Остави Мене, о Посланиче, и оне који овај Кур'ан, који ти се објављује, поричу, Ми ћемо их постепено патњи приближавати, а они неће ни бити свесни да према њој иду."
  68:45,"Ја ћу их пуштати и времена ћу им давати како би наставили грешити. Моја освета према неверницима и негаторима истине је жестока, они ми неће умаћи и Моје казне неће се спасити."
  68:46,"Да ли ти, о Посланиче, од њих неку награду тражиш због онога у шта их позиваш, па се они због тога од тебе окрећу? Стварност је супротна томе, јер ти од њих не тражиш накнаду, па шта их спречава да те следе?"
  68:47,"Да ли они имају спознају о невидљивом свету, па записују доказе путем којих с тобом расправљају?"
  68:48,"Ти буди стрпљив, о Посланиче, јер их је твој Господар пустио и времена им даје, и немој бити као Јона, мир над њим, који се на свој народ наљутио, па је након казне Господара свог дозвао док је био у утроби кита у тминама мора."
  68:49,"Да га Бог својом милошћу није обухватио, кит би га прекореног избацио на пусто место."
  68:50,"Његов га је Господар одабрао и дао да буде један од добрих Његових слугу."
  68:51,"Готово да те неверници оштрим погледима својим оборе кад Кур'ан који ти се објављује слушају говорећи на основу својих прохтева и окрећући се од истине: “Посланик који га доноси, уистину је луд.\""
  68:52,"А Кур'ан који ти се објављује је само опорука и опомена људима и духовима."
  69:1,"Бог Узвишени спомиње време проживљења које ће обухватити све."
  69:2,"На важност овог догађања указује се питањем: Шта је то Час обистињења?"
  69:3,"Откуд ти знаш шта је то Час обистињења?"
  69:4,"Семуд, Салахов народ и Ад, Еберов народ, порицали су Судњи дан, који ће људе застрашити својим страхотама."
  69:5,"Семуда је Бог уништо повиком који је био веома жесток и страховит."
  69:6,"Узвишени Бог уништио је Ад хладним, оштрим и страховитим ветром који је био силовит и погубан за њих."
  69:7,"Узвишени Бог послао је тај ветар који је трајао седам ноћи и осам дана и који их је потпуно уништио. Могао си видети народ у њиховим кућама уништен и на земљи поваљан, као да су поваљање палме, ишчупане из свога корења."
  69:8,"Да ли си могао видети да је након казне ико од њих остао жив?"
  69:9,"Фараон, народи пре њега и становници насеља која смо казнили тако што смо их преврнули, тј. народ Лотов, били су пагани и чинили су друге грехе."
  69:10,"Сви су они грешили према посланику који им је долазио и порицали су га, па их је Бог казнио више него што је потребно да буду уништени."
  69:11,"Када се вода подигла преко уобичајене границе, ми смо их у лађи коју је Ноје, мир над њим, саградио, понели."
  69:12,"То смо урадили да лађу и казивање о њој учинимо опоменом која ће се користити као доказ уништења неверника и спаса верника и да је сачува и запамти уво које је чује."
  69:13,"Када анђео који је задужен за то, једном у рог дуне, а то је друго дување."
  69:14,"Када се Земља и брда подигну, па се због једног јаког удара Земља и брда распадну у комадиће."
  69:15,"Када се све то деси, почиње Судњи дан."
  69:16,"Небо ће да се расцепи и анђели ће тог дана да сиђу. Тог дана оно ће бити слабо и лабаво, након што је било јако и чврсто."
  69:17,"Анђели ће бити на крајевима њеним, и тај дан ће Престо твога Господара носити осам Богу блиских анђела."
  69:18,"О људи, тог дана ви ћете бити изложени пред Господарем, Њему ништа неће бити скривено, јер Он је са свиме упознат."
  69:19,"Онај коме књига његових дела буде дата у његову десну руку, радостан и срећан ће казати: Узмите и читајте књигу мојих дела."
  69:20,"Ја сам у животу на Земљи био уверен да ћу бити проживљен и да ћу се сусрести са оним што сам радио."
  69:21,"Живеће задовољним животом када види вечне благодати које га чекају."
  69:22,"у Рају који је местом и положајем висок и узвишен"
  69:23,"Плодови који се налазе у Рају биће близу оних који их буду узимали."
  69:24,"Као вид почасти, казаће им се: Једите и пијте оно у чему неће имати никакве штете, због добрих дела која сте чинили у протеклим данима на пролазном свету."
  69:25,"Онај коме буде дата књига његових дела у леву руку, жестоко ће се кајати и казаће: Боље да ми није ни дата књига моја, јер се у њој налазе лоша дела због којих заслужујем казну."
  69:26,"Боље да нисам ни знао какво ће бити моје полагање рачуна."
  69:27,"Камо среће да након смрти нисам никада проживљен био."
  69:28,"Мој иметак ме неће нимало спасити од Божје казне."
  69:29,"Нестало ми је доказа, снаге и положаја на којег сам се ослањао и поуздао."
  69:30,"Рећи ће се анђелима: узмите га и окујте му руке према врату."
  69:31,"Затим га уведите у Ватру, како би осетио њену врелину."
  69:32,"Затим га у ланце који су дуги седамдесет лаката, вежите."
  69:33,"јер он у Бога Великог није веровао"
  69:34,"Он није подстицао људе да хране сиромашне."
  69:35,"Он на Судњем дану неће имати блиског пријатеља који ће га од казне спасити."
  69:36,"Они неће имати друге хране осим капљевине са тела становника Пакла."
  69:37,"Такву храну ће јести само велики грешници и неверници."
  69:38,"Бог Узвишени куне се оним што вам је видљиво."
  69:39,"И кунем се оним што вам није видљиво."
  69:40,"Кур'ан је Божји говор који људима преноси Његов племенити Посланик."
  69:41,"Он није говор песника јер није изречен на начин песништва, а ви веома мало верујете."
  69:42,"Кур'ан није говор пророка, јер пророчанства су нешто супротно Кур'ану, али ви веома мало размишљате."
  69:43,"Он је објава од Господара свега створеног."
  69:44,"Да је Мухаммед на нас измишљао и преносио речи које нисмо казали"
  69:45,"Ми бисмо га казнили и снажно га дохватили."
  69:46,"а онда му жилу куцавицу која је спојена са срцем, пресекли,"
  69:47,"Нема нико међу вама ко би нас спречио да то учинимо, па је немогуће да он на нас износи лажи због вас."
  69:48,"Кур'ан је опомена за богобојазне који се придржавају наредби свога Господара, и удаљавају се од Његових забрана."
  69:49,"Ми добро знамо да међу вама има оних који Кур'ан поричу."
  69:50,"Порицање Кур'ана доноси велико разочарење на Судњем дану."
  69:51,"Кур'ан је истина у коју нема сумње и сасвим сигурно је од Бога."
  69:52,"О Посланиче, слави и величај име твога Великог Господара, и занегирај сваку ману и недостатак коју људи Богу приписују."
  70:1,"Један од незнанобожаца је изазвао да се њему и његовом народу деси казна, изругујући се. Та казна десиће се на Судњем дану."
  70:2,"Нико не може да заустави казну која ће да задеси оне који у Бога не верују."
  70:3,"да то Бог, власник узвишености, степена и благодати, не учини,"
  70:4,"Тим степенима ће да се до Њега пењу анђели и анђео Гаврило на Судњем дану, који ће трајати педесет хиљада година."
  70:5,"О Посланиче, ти буди стрпљив без јадиковања и негодовања."
  70:6,"Они сматрају да је ова казна далеко и да је немогуће да се деси."
  70:7,"Ми знамо да је та казна веома близу и да ће се неминовно догодити."
  70:8,"На дан када небеса буду као растопљени бакар, злато и сл."
  70:9,"Брда ће тада бити попут вуне лака и рашчупана."
  70:10,"Ближњи свог ближњег неће да пита о његовом стању, јер свако ће да се брине о себи."
  70:11,"Сваки човек ће да види свога ближњег и поред тога, због страхота тог Дана, нико неће ни за кога да пита. Онај ко буде заслужио Ватру желеће да себе својом децом замени, како би се ње спасио."
  70:12,"Желеће да се искупи својом супругом и браћом."
  70:13,"И да се искупи својом ближњом родбином која га је штитила у невољама."
  70:14,"Покушаће да се искупи свим што има на Земљи, људима, духовима и свим другим, само да се спаси и избегне казну у Ватри."
  70:15,"Али неће бити као што грешник прижељкује. То је ужарена ватра која букти."
  70:16,"Кожа ће се одвајати од главе од жестине ватре и врелине."
  70:17,"Зваће онога ко се окретао од истине и од ње се удаљавао, па није у њу веровао и по њој радио."
  70:18,"Скупљао је иметак, скривао га и шкртарио на Божјем путу."
  70:19,"Човек је створен као лакомислен и похлепан,"
  70:20,"Када га задеси невоља, болест или сиромаштво, он нема стрпљења."
  70:21,"Када му се деси нешто што га радује или се обогати, онда је од оних који много шкртари када је у питању давање на Божјем путу."
  70:22,"Само су они који се Богу клањају чисти од оваквих ружних особина."
  70:23,"Они који клањају редовно, које ништа од молитве не одвраћа, обављају своју молитву на време, када је прописана."
  70:24,"Они у чијим имецима има одређени удео којег обавезно дају другима."
  70:25,"Они дају иметак онима који га просе, а и онима који га не просе, који из неког разлога немају опскрбе."
  70:26,"Они који су уверени у постојање Судњег дана, у којем ће Бог дати свакоме оно што је заслужио."
  70:27,"Они који се боје казне свога Господара и поред тога што су чинили добра дела."
  70:28,"Од казне Господара која је застрашујућа ниједан разуман човек није сигуран."
  70:29,"Они који своја стидна места чувају, о њима се брину, скривају их и од разврата се удаљавају."
  70:30,"осим од својих супруга или ропкиња. Такви не заслужују прекор уколико само с њима имају однос."
  70:31,"Онај ко буде тражио да сексуално ужива на било који други начин, осим са супругама и ропкињама, прелази границе које је Бог поставио."
  70:32,"Они који чувају преузете обавезе, било да се ради о иметку, тајнама, уговорима с људима и који их не крше нити чине проневеру."
  70:33,"Они који сведоче на најбољи начин, како се то од њих и тражи, на чије сведочење не утичу ни пријатељство и мржња према некоме."
  70:34,"Они који своје молитве чувају, обављају их на време, чисти и смирени, и ништа их од молитве не одвраћа."
  70:35,"Сви они који при себи буду имали ова својства биће почашћени у Рају, где ће имати вечна уживања и гледаће у Лице свог Господара."
  70:36,"Шта је навело незнанобошце око тебе, о Посланиче, да толико журе у порицању истине."
  70:37,"Око тебе, десно и лево, у скупинама."
  70:38,"Зар се надају да ће их Бог увести у рајске баште, па да у њима вечно уживају, и поред чињенице да устрајавају у своме неверовању."
  70:39,"Није тако као што замишљају. Ми смо их створили од онога што им је познато, тј. од незнатне текућине, и они су у основи слаби, па зашто се онда, након свега тога, охоле?!"
  70:40,"Свемогући Бог се Собом куне, а Он је Господар Истока и Запада, Сунца, Месеца и свих других планета."
  70:41,"Заменићемо их бољим од њих, који ће бити покорни Богу, а њих ћемо уништити, и нико Нас у томе не може спречити."
  70:42,"Остави их, о Посланиче, нека што више тону у неистини и заблуди и нека се у животу на Земљи забављају док не дође Судњи дан који им се у Кур'ану обећава."
  70:43,"Тог дана ће из својих гробова изаћи журно као да се натечу ко ће пре стићи."
  70:44,"Њихови погледи биће оборени и јад ће их прекривати, а то ће бити у дану који им се прети, а о којем они не воде бригу."
  71:1,"Ми смо послали Ноја његовом народу, да их позове, и упозори, пре него што им се деси велика и опасна казна, због паганства којег практикују."
  71:2,"Ноје је говорио своме народу: О народе, ја вас јасно опомињем на казну која вас чека, уколико се не покајете."
  71:3,"Обавеза ми је да вас опоменем: Обожавајте само Бога и никог Му као судруга не приписујте, бојте Га се, радећи оно што вам је наредио и остављајући Његове забране, и будите ми покорни у ономе што вам наређујем."
  71:4,"Ако урадите оно што вам се каже, Бог ће вам ваше грехе опростити, уколико они нису везани за обавезе према људима, и даће вам да живите до одређеног периода којег само Бог зна и све док сте на том путу, на Земљи ћете боравити, а када дође час смрти, нико га не може одгодити. Када бисте тога били свесни, онда бисте пожурили да што пре у Бога верујете и да се покајете за своју заблуду у којој се налазите."
  71:5,"Ноје рече: О Господару мој, свој народ сам позивао да само Тебе обожавају и да само у Тебе верују, и то сам чинио и ноћу и дању."
  71:6,"Све што сам их више позивао, све су се више удаљавали од мог позива."
  71:7,"Кад год сам их позивао да чине оно што ће бити узрок опроста њихових греха, као нпр. да само Тебе обожавају, да буду покорни Теби и Твоме посланику, они би стављали прсте у уши, како не би чули мој позив, и лица своја би одећом покривали, како ме не би видели, и настављали би са својим паганством, и да се охоле, одбијајући да прихвате мој позив и да се Теби покоре."
  71:8,"Затим сам их, о Господару, јавно позивао."
  71:9,"Затим сам подизао свој глас, позивајући их гласно, а и тихо сам и у тајности говорио, позивајући их појединачно, користећи разне методе позивања."
  71:10,"Ја сам им говорио: О народе, тражите опрост за своје грехе и покајте се Њему, јер Узвишени много прашта онима који се искрено кају."
  71:11,"Ако будете то чинили, Бог ће вам кишу слати узастопно и неће вас погађати суше."
  71:12,"Подариће вам много иметка и много деце, и даће вам вртове из којих ћете плодове јести, и даће вам и реке са којих ћете пити, њиве наводњавати и стоку појити."
  71:13,"О народе мој, зашто се не бојите Божје величине, па му грехе, на које не обраћате пажњу, чините."
  71:14,"А Он вас је створио у фазама, прво као кап семена, онда као угрушак, па као груду меса."
  71:15,"Зар не видите како је Бог створио седам небеса, једно небо изнад другог?"
  71:16,"Дао је Месец на небу као светлу становницима Земље, а Сунце је светиљком учинио."
  71:17,"Бог вас је од земље створио, тако што је вашег оца Адама створио од иловаче, а затим се ви храните оним што из ње ниче."
  71:18,"Након што умрете Он ће вас у земљу вратити, а онда ће вас, приликом проживљења, из ње извести."
  71:19,"Дао вам је земљу пространом, погодном да је настањујете."
  71:20,"да бисте по Земљи путовали, широким путевима и трагали за дозвољеном опскрбом."
  71:21,"Ноје је рекао: О Господару, мој народ ми је непослушан у ономе што им наређујем и непокоран ми је када их зовем да само у Тебе верују и да само Тебе обожавају. Безумници међу њима следе главешине којима си дао иметак и децу, али им то што си им дао, само пропаст и заблуду повећава."
  71:22,"Главешине међу њима правили су велике сплетке како би своје безумнике подстицали да нападају Ноја."
  71:23,"Својим следбеницима говорили су: Немојте напуштати обожавање ваших божанстава и немојте остављати богослужење вашим киповима Веду, Сува'у, Јегусу, Јеуку и Несру."
  71:24,"Преко тих кипова завели су много људи, о Господару, онима који чине неправду према себи, тако што не верују и греше, повећај заблуду."
  71:25,"Због својих греха које су чинили, они су поплавама на овоме свету били потопљени, па су, одмах након смрти, у Ватру уведени. Њима нећете поред Бога наћи помагаче који ће их спасити поплаве и Ватре."
  71:26,"Када је Бог казао Ноју да након оних који су већ поверовали више нико неће да поверује, он рече: О Господару, немој оставити на Земљи ни једног неверника да се на њој креће."
  71:27,"Господару наш, ако их на Земљи оставиш да живе, они ће заводити Твоје верне слуге и неће рађати осим велике грешнике непокорне и невернике који ти неће бити захвални на благодатима."
  71:28,"Господару мој, опрости ми грехе, и опрости родитељима мојим, и ономе који као верник у дом мој уђе, и верницима и верницама, а неправедницима због неверства и непокорности само пропаст и несрећу повећај!“"
  72:1,"Реци, о Посланиче, своме народу: Бог ми је објавио да је моје учење Кур'ана слушала скупина духова у долини Нахле, па када су се вратили своме народу, казали су им: Ми смо слушали говор веома јасан, говор који изазива дивљење."
  72:2,"Овај говор који смо слушали води ка исправном веровању, речима и делима, па смо у њега поверовали и више никад нећемо никог другог поред нашег Господара обожавати."
  72:3,"Поверовали смо и да наш Господар, нека је слављен и узвишен, нема ни супруге ни детета, као што то сматрају незнанобошци."
  72:4,"Сотона је говорио о Богу оно што није тачно, приписујући му супругу и дете."
  72:5,"Ми смо сматрали да незнанобошци међу људима и духовима нису говорили лаж, када су тврдили да Он има жену и дете, па смо им, слепо их следећи, поверовали."
  72:6,"У предисламско доба било је људи који су сарађивали са духовима и када би боравили у неком опасном месту тражили би њихову заштиту, па би један међу њима говорио: \"Тражим заштиту од поглавара ове долине и утичем му се од малоумника из његовог народа\", па би људи осећали још већи страх од духова."
  72:7,"И људи су сматрали, као и ви, о духови, да Бог никога након смрти неће да оживи, и да с њим неће рачун сводити и да га неће обрачунати."
  72:8,"Ми смо покушавали да добијемо неке информације са небеса, па смо увидели да је оно пуно снажних анђела који га чувају и не дозвољавају да их прислушкујемо, а и пуно је пламена којим се гађају они који то покушавају."
  72:9,"Ми бисмо на небесима заузимали места и положаје како бисмо чули шта се међу анђелима прича, па бисмо то преносили врачарима на Земљи, али се то променило, па ко сада покуша да нешто чује, погодила би га пламтећа ватра припремљена за њега. Када би се неко приближио био би одмах спаљен."
  72:10,"Ми не знамо разлог оваквог чувања, тј. да ли се тиме жели зло или добро онима који живе на Земљи. Нама су престале да долазе обавести са небеса."
  72:11,"Међу нама духовима има богобојазних доброчинитеља, а има и неверника и грешника. Има нас разних врста и идеологија."
  72:12,"Ми смо уверени да не можемо умаћи ако Бог жели да нам се нешто деси, нити од тога можемо побећи, јер Он нас све обухвата."
  72:13,"И ми смо, када смо Кур’ан, који води једином правом путу, чули, у њега поверовали; а онај ко се боји свога Господара, не треба да се боји умањивања својих добрих дела, нити додавања греха на претходне грехе."
  72:14,"Међу нама има муслимана који су покорни и послушни Богу, а има нас и залуталих с правог пута. Они који се покоре Богу, и раде добра дела, на правом су путу и упућени су."
  72:15,"Они који су скренули с правог пута биће гориво у Паклу, као и слични њима међу људима"
  72:16,"Као што смо му објавили да су неки од духова слушали Кур'ан, тако смо му објавили и да ћемо оним духовима и људима, који устрају у Исламу дати велике количине воде и тиме их опскрбити разноврсним плодовима."
  72:17,"Да бисмо их испитали хоће ли бити захвални на благодатима или не. Онога ко се од Кур'ана и његових порука окрене, Господар његов ће да уведе у тешку патњу коју неће моћи да подноси."
  72:18,"Џамије припадају Богу и ником другом мимо Њега, па стога, поред Бога никоме се немојте молити, како не бисте били попут Јевреја и хришћана у њиховим црквама и богомољама."
  72:19,"Када је Божји посланик Мухаммед, нека је Божји мир над њим и милост, устао да се Богу клања, скоро су се сви духови у великим групама око њега окупили како би слушали његово учење Кур'ана."
  72:20,"О Посланиче, реци незнанобошцима: Ја се молим само Богу, своме Господару и никог поред Њега, без обзира ко он био, не обожавам."
  72:21,"Реци им: Ја вас не могу заштити зла којег је Бог одредио за вас, нити вам могу какву корист приуштити, ако Он то не жели."
  72:22,"Реци им: Ако се ја огрешим према Богу, нико ме неће моћи од Њега спасити и ни код кога, осим код Њега, нећу моћи уточиште да нађем."
  72:23,"А оно што могу јесте да вам доставим оно што ми је Бог наредио да вам доставим и пренесем. Онај ко буде грешио према Богу и Његовом Посланику, завршиће вечно у Ватри и никада из ње неће да изађе."
  72:24,"Неверници ће бити устрајни у своме неверовању све док на Судњем дану не виде казну која им је у животу на Земљи обећана. Тада ће сазнати ко има слабије помагаче и чији су помагачи у мањем броју."
  72:25,"О Посланиче, реци незнанобошцима који негирају проживљење: Ја не знам да ли је казна коју Бог обећава близу или ју је одгодио до рока који само Он зна."
  72:26,"Он, нека је Узвишен, зна сав духовни свет и ништа Му није скривено. Нико не може да сазна оно што је Он сакрио, јер то је искључиво у Његовом знању."
  72:27,"Он то открива само онима за које је задовољан да буду посланици - њима даје да сазнају оно што Он жели, а испред Посланика поставља анђеле чуваре, како до тога не би дошао неко мимо посланика."
  72:28,"Да би Посланик знао да су претходни посланици доставили посланице свога Господара који их је обухватио Својом пажњом. Бог је обухватио својим знањем оно што се налази код анђела и посланика. Ништа Му од тога није скривено, све је Он то побројао и ништа Му не може промаћи."
  73:1,"О ти Посланиче који си умотан у своју одећу."
  73:2,"Клањај по ноћи, осим мали део ње."
  73:3,"Клањај пола ноћи ако желиш, или клањај мање од пола, како би достигао трећину."
  73:4,"Или клањај више, па да буде две трећине, и Кур'ан учи разговетно."
  73:5,"О Посланиче, ми ћемо ти објављивати Кур'ан, а то је тежак говор, јер се у њему налазе обавезе, прописи, начини понашања и сл."
  73:6,"Ноћни сати су бољи за учење јер ће срце тада бити прибраније."
  73:7,"Ти дању много времена трошиш у својим пословима, па те то одврати од учења, због тога клањај по ноћи."
  73:8,"Слави Бога на разне начине и искрено Му се у богослужењу посвети."
  73:9,"Господар истока и Господар запада, нема никог мимо Њега ко заслужује да се истински обожава, па само Њега узми за заштитника на којег ћеш се ослањати у свим својим пословима."
  73:10,"Стрпи се на увредама и исмејавањима која долазе од стране порицатеља Објаве и удаљи се од њих без наношења штете и узнемиравања."
  73:11,"Немој се занимати онима који поричу, у раскошу овог света живе, него их препусти Мени и остави их мало док им час одређени не дође."
  73:12,"Код нас на Будућем свету има тешких ланаца и ватре распламсале."
  73:13,"Биће и хране која ће због горчине у грлу застајати и биће неиздрживе патње."
  73:14,"Та казна која ће се десити порицатељима биће на дан када се Земља и брда уздрмају, а брда ће бити попут песка ретка и разасута од велике страхоте."
  73:15,"Ми смо послали Посланика као сведока ваших поступака на Судњем дану, као што смо фараону послали посланика Мојсија, мир над њим."
  73:16,"Фараон је исказао непослушност посланику који му је дошао од његовог Господара, па смо га великом казном казнили у животу на Земљи, тј. потопили смо га, а на Будућем свету биће кажњен Ватром. Зато, не будите непослушни вашем Посланику, па да вам се деси као и њима."
  73:17,"Ако будете неверници у Бога и Његовог Посланика, како ћете онда да се сачувате дугог и жестоког дана, када ће због великих страхота мала деца постати седа."
  73:18,"Од великих страхота небо ће попуцати, а то Божје обећање сигурно ће да се деси."
  73:19,"Ова порука која садржи говор о страхотама Судњег дана је опомена која користи верницима, па ко жели, наћи ће пут који га води до његовог Господара."
  73:20,"О Посланиче, твој Господар зна да ти некада клањаш мање од две трећине, некада пола ноћи, а некада једну трећину и да с тобом клањају верници. Бог одређује и ноћ и дан и њихов период. Он зна да ви то не можете прецизно да одредите, па вам је тешко да клањате већину ноћи, желећи да испуните оно што се од вас тражи, па вам је Он опростио. Зато, клањајте по ноћи колико можете. Бог зна да ће међу вама, о верници, бити веома болесних и оних који путују тражећи опскрбу и оних који се боре против неверника желећи Божје задовољство и с циљем да Његова реч буде горња. Таквима представља потешкоћу да клањају по ноћи, па клањајте колико можете по ноћи, али обавезне молитве обављајте како се од вас тражи, на најбољи начин, дајте обавезну милостињу и делите на Божјем путу. Због оног што од добра учините, чека вас још веће добро и награда. Тражите опрост од Бога, јер Он, уистину, прашта ономе ко се каје и милостив је према њему."
  74:1,"О ти Посланиче, који си прекривен својом одећом."
  74:2,"Устани и опомињи на Божју казну."
  74:3,"И слави свога Господара."
  74:4,"Очисти себе од греха и одећу од нечистоће."
  74:5,"Удаљи се од обожавања кипова."
  74:6,"Не приговарај своме Господару, тражећи за своја добра дела више."
  74:7,"У име Бога буди стрпљив на искушењима које те прате."
  74:8,"Када се у рог дувне по други пут."
  74:9,"Судњи дан биће веома тежак дан."
  74:10,"Онима који не верују у Бога и посланике тог дана неће бити лако."
  74:11,"О Посланиче, остави Мене и онога којег сам створио самог у стомаку, није имао ни иметка ни деце. Овде се мисли на Велида б. Мугиру."
  74:12,"Дао сам му много иметка."
  74:13,"И дао сам му синове који су били с њим, нису се од њега на путовању одвајали, јер је имао много иметка."
  74:14,"Живот сам му веома олакшао, дарујући му опскрбу и децу."
  74:15,"И онда, поред свога неверовања и свега што сам му дао, жуди да му још дам."
  74:16,"Није тако као што он мисли и замишља. Он је инаџија према нашим доказима које објављујемо нашем Посланику и пориче их."
  74:17,"Оптеретићу га тешком казном коју неће моћи да поднесе."
  74:18,"Овај неверник којем су дате многе благодати је размишљао и смишљао шта да слаже о Кур'ану како би га опвргао."
  74:19,"Проклет нека је и биће кажњен како је прорачунао."
  74:20,"И опет, проклет нека је и биће кажњен како је прорачунао."
  74:21,"Затим је поново сагледао и размишљао шта ће да каже."
  74:22,"Затим се наљутио и лице му се намрштило када је видео да нема ништа чиме би оспорио исправност Кур'ана."
  74:23,"Затим се од веровања окренуо и охоло одбио слеђење Посланика, нека је мир над њим и милост Божја."
  74:24,"Па је рекао: Ово што доноси Мухаммед није Божји говор, него је то враџбина коју преноси од других."
  74:25,"Ово није Божји говор, него људски."
  74:26,"Овог неверника увест ћу у део Пакла који се зове Секар, како би жестину његову осетио."
  74:27,"О Мухаммеде, знаш ли ти шта је Секар?"
  74:28,"Неће оставити ни један део онога ко се кажњава, а да га неће обухватити, а затим ће се опет вратити као што је и био, потом поново доћи и тако у недоглед."
  74:29,"Веома ће жестоко пржити и боју коже мењати."
  74:30,"Над тим Паклом биће деветнаест анђела, који ће га чувати."
  74:31,"Чуварима Ватре поставили смо само анђеле и људи немају снаге да се с њима носе. Ебу Џехл је слагао када је казао да он и његов народ могу да се анђелима супротставе и да из Ватре изађу. Тај број смо дали само као вид искушења онима који у Бога не верују, како би рекли оно што су рекли, па да им се казна повећа; да се Јевреји којима је дата Тора и хришћани којима је дато Јеванђеље, увере у Кур'ан који потврђује оно што је у књигама њиховим објављено; да се верницима веровање повећа када сазнају да се следбеници Књиге с њима слажу; да Јевреји, хришћани и верници не сумњају и да они који немају чврсто веровање и неверници, кажу: Шта је Бог желео овим чудним бројем? Као што Бог у заблуди оставља онога ко негира овај број, и као што упућује онога ко у њега верује, тако исто у заблуди оставља кога хоће и на прави пут упућује кога хоће. Број Божје војске не зна нико осим Њега, и нека тога буде свестан Ебу Џехл који је говорио: Зар Мухаммед има само деветнаест помагача?Исмејавајући се и негирајући то. Ватра је само опомена за људе да би знали Божју величину."
  74:32,"Није као што мисле неки незнанобошци да је довољно да његови другови савладају чуваре ватре. Бог се куне Месецом."
  74:33,"Кунем се ноћи када оде и нестане."
  74:34,"И кунем се зором када настане и светлост се појави."
  74:35,"Ватра у Паклу је једна велика невоља."
  74:36,"Њоме се људи опомињу и плаше."
  74:37,"Ономе између вас, о људи, који хоће напред да иде, верујући у Бога и радећи добра дела или да заостане, негирајући Бога и грешењем."
  74:38,"Свака душа ће за своја дела одговарати, па ће, или бити кажњена због њих или ће се спасити казне и пропасти."
  74:39,"Осим верника који неће бити кажњени због греха, јер ће се преко њихових геха прећи због добрих дела која су чинили."
  74:40,"Они ће на Судњем дану, у Рају, једни друге питати"
  74:41,"о неверницима коју су сами себе довели у пропаст, чинећи грехе."
  74:42,"Рећи ће им: Шта је разлог вашег уласка у Пакао?"
  74:43,"Неверници ће одговорити: Нисмо били од оних који су у животу на Земљи обавезне молитве обављали."
  74:44,"Нисмо из онога што нам је Бог дао сиромахе хранили."
  74:45,"Са поборницима неистине дружили смо се и где год су и они, и ми смо били, и причали смо са онима који су залутали."
  74:46,"Негирали смо Дан у којем ће свако добити оно што је заслужио."
  74:47,"У том порицању смо устрајавали све док нам смрт није стигла и нисмо имали могућност да се покајемо."
  74:48,"Њима на Судњем дану неће користити заузимање анђела, веровесника и добрих људи, јер је један од услова прихватања заузимања, задовољство са оним за кога се заговара."
  74:49,"Шта је разлог па се ови незнанобошци окрећу од Кур'ана."
  74:50,"У своме окретању и бежању од истине, они су попут дивљих магараца."
  74:51,"који беже преплашени од лавова."
  74:52,"Сваки од ових незнанобожаца хоће да се пробуди и да поред себе нађе књигу у којој пише да је Мухаммед Божји посланик. Они то не траже због помањкања доказа и њихове слабости него због свог ината и охолости."
  74:53,"Није тако, него је разлог устрајавања у заблуди то што не верују у казну на Будућем свету."
  74:54,"Кур'ан је заиста порука, упозорење и опомена."
  74:55,"Онај ко жели да Кур'ан чита и да се њиме користи, он ће то схватити као опомену."
  74:56,"Њиме ће се опоменути само они које Бог буде одабрао за Ислам. Бог је једини заслужан да Га се боји кроз покорност и остављање греха и Он једини прашта онима који се покају."
  75:1,"Бог се куне Судњим даном, када ће људи стајати пред Господарем светова."
  75:2,"И куне се добром душом која себе критикује кад је немарна према добрим делима и кад чини лоша дела. Ово је вид потвде да ће људи бити проживљени ради обрачуна и награде или казне."
  75:3,"Зар човек мисли да кости његове након смрти нећемо сакупити, како бисмо га оживели?"
  75:4,"Можемо то да учинимо, да их скупимо и да отиске његових прстију вратимо у првобитно стање."
  75:5,"Човек жели, негирајући проживљење, да настави с грешењем, без устручавања."
  75:6,"Он се запиткује када ће Судњи дан, сматрајући да је то нешто немогуће и да је далеко."
  75:7,"Када поглед остане збуњен, гледајући у оно што је порицао."
  75:8,"И нестане месечеве светлости."
  75:9,"Када Сунце и Месец постану спојени."
  75:10,"Човек грешник тога Дана ће питати где се спасимо?"
  75:11,"Тога Дана неће се имати где побећи и грешник неће моћи спас наћи, нити ће имати заштитника."
  75:12,"О Посланиче, твоме Господару тог Дана биће повратак ради обрачуна, награде или казне."
  75:13,"Тог Дана човеку ће се казати шта је од дела чинио, а шта је изоставио."
  75:14,"Човек ће тада против себе сведочити и његови органи ће о гресима његовим казивати."
  75:15,"И оправдања којим ће се правдати да није грехе радио, неће му користити."
  75:16,"О Посланиче, не изговарај Кур'ан пребрзо у жељи да га што пре научиш."
  75:17,"Ми ћемо га у твојим прсима скупити и на језику твоме његово учење учврстити."
  75:18,"Па када ти наш Посланиче анђео Гаврило учи Кур'ан, сконцетриши се на његово учеше и слушај пажљиво."
  75:19,"А Ми ћемо га после теби протумачити."
  75:20,"Није тачан говор оних који негирају проживљење. Ви знате да је онај ко је у могућности да вас из ничега створи, у могућности и да вас након смрти оживи, али разлог вашег порицања јесте љубав према овом свету који брзо пролази."
  75:21,"И запостављате онај свет до којег води покоравање Богу и напуштање Његових забрана."
  75:22,"Лица оних који су били верници, тога дана биће срећна и осветљена."
  75:23,"Она ће гледати у лице свога Господара, уживајући у томе."
  75:24,"Лица неверника тога Дана биће несрећна и црна."
  75:25,"Уверена да ће их задесити велика и жестока казна и патња."
  75:26,"Није као што незнанобошци мисле да неће бити оживљени и кажњени. Када душа неког од њих дође до врха прса, до кључне кости..."
  75:27,"И неки људи тад кажу: Ко ће му помоћи, можда се излечи?"
  75:28,"И он буде уверен да се са овим светом растаје и да му смрт долази."
  75:29,"И у том трену скупе се невоље, јер долази крај овог и почетак будућег живота."
  75:30,"Када се то деси, умрли ће одведен бити своме Господару."
  75:31,"Неверник није веровао у оно што је донео Посланик и није се Богу клањао."
  75:32,"Међутим, он је порицао и негирао, па се од истине са којом је дошао Посланик, окретао."
  75:33,"Затим се овај неверник враћао својој породици, охоло ходећи по Земљи."
  75:34,"Бог прети невернику Својом казном и упозорава га да је она близу."
  75:35,"Затим је поновио ову претњу као вид потврде, рекавши: И још једном: Тешко теби! Тешко теби!"
  75:36,"Зар човек мисли да ће сам себи бити препуштен и да неће да одговара?"
  75:37,"Зар човек није био кап семена која се убаци у материцу?"
  75:38,"Затим је био комад угрушка, а након тога га Бог створио и складним га учинио."
  75:39,"Затим је створио мушку и женску врсту."
  75:40,"Зар онај који је створио човека од капи семена и угрушка, није у стању да оживи мртве ради обрачуна. Он је то у могућности."
  76:1,"Човеку је прошао дуги део времена у којем није био ништа, и у којем је био без спомена."
  76:2,"Ми смо човека створили од смесе мушке и женске течности, како бисмо га искушали обавезама, и дали смо му и слух и вид како би могао извршити те обавезе."
  76:3,"Преко посланика ми смо човеку појаснили Прави пут, чиме је упознат и са путем заблуде. Након тога он, или следи Прави пут па буде захвални Божји верник или скрене с тог пута па буде неверник који негира Божје речи и доказе."
  76:4,"Ми смо за оне који не верују у Бога и Његове посланике припремили ланце и окове у којима ће бити везани у Паклу, а припремили смо им и ватру разбукталу."
  76:5,"Заиста ће верници који су покорни Богу, на Судњем дану пити вино из чаша које ће бити помешано са камфором и лепо ће мирисати."
  76:6,"Ово пиће које је припремљено за покорне Божје слуге долазиће са извора из којег ће се моћи с лакоћом пити, који ће бити обилан и непресушан. Са тог извора пиће верници у Рају и моћи ће да га разводе где год хоће."
  76:7,"Једна од особина верника који ће пити ово пиће јесте да су се они придржавали преузетих обавеза, да су били покорни, и да су се бојали дана чије страхоте ће посвуда бити раширене, а то је Судњи дан."
  76:8,"Они су давали храну иако су за њом били у потреби. Хранили су сиромахе, невољнике и заробљенике."
  76:9,"У себи су скривали своју намеру, а то је да храну не деле осим ради Божјег Лица, не желећи при томе од њих никакву накнаду нити похвалу."
  76:10,"Ми се бојимо нашег Господара на Дан када ће лица несрећника бити смрткнута због жестине и страхота тога Дана."
  76:11,"Бог ће њих Својом добротом сачувати зла тога Дана и на лицима њиховим даће светлост, као вид почасти, а даће им и радост у срцима њиховим."
  76:12,"Због њихове стрпљивости у покорности Богу, на Божјим одредбама и устручавања од греха, Бог ће их наградити Рајем у којем ће уживати и свилом коју ће носити."
  76:13,"У њему ће на украшеним креветима наслоњени бити, и у њему врућину Сунца неће осећати, нити ће им бити хладно. Они ће бити у сталном хладу, без врућине и хладноће."
  76:14,"Хладовина ће им бити близу, а плодови надохват руке, па ће их с лакоћом узимати и онај ко лежи, као и онај ко седи и стоји."
  76:15,"Око њих ће кружити слуге са сребреним чашама и чистим посудама кроз које ће се видети приликом пијења."
  76:16,"Биће по чистоћи боје попут стакла, али ће бити од сребра и биће управо онакве каквим их они буду хтели, без додавања или одузимања."
  76:17,"Ови почашћене Божје слуге пиће вино из чаша које ће бити помешано са ђумбиром."
  76:18,"Они ће у Рају пити са рајског извора по имену Селсебил"
  76:19,"Око њих ће у Рају бити вечно млади младићи, за које када видиш њихову блиставост на лицима, помислиш да су бисери разасути."
  76:20,"Када погледаш по Рају, видећеш благодати које није могуће описати и видећеш велико царство са којим се ниједно не може поредити."
  76:21,"На њиховим телима биће одела од најквалитетније танке зелене свиле и од броката, биће накићени наруквицама од сребра, и Бог ће их напојити чистим пићем."
  76:22,"Као вид почасти, казаће им се: Ова благодат која вам је подарена је награда за ваша добра дела и ваш труд код Бога је прихваћен."
  76:23,"О Посланиче, ми ти Кур'ан објављујемо у фазама, а не одједном."
  76:24,"Стрпи се до Божје одредбе, космичке или верске, и не буди покоран грешнику који те у грех позива нити невернику који те у неверовање позива."
  76:25,"Спомињи Бога почетком дана, на јутарњој молитви и на подневској молитви и на послеподневској и крајем дана."
  76:26,"И спомињи Га на две ноћне молитве, предвечерњој и вечерњој, а и на молитвама након тога."
  76:27,"Незнанобошци воле овај свет и жуде за њим, а не воде бригу о Судњем дану, а то ће бити веома тежак дан због страшних искушења и невоља."
  76:28,"Ми смо их створили и ојачали смо њихове зглобове и органе, а ако хоћемо можемо да их уништимо и заменимо њима сличним."
  76:29,"Ово поглавље је опомена и подсећање, па ко хоће наћи ће пут који води до задовољства свога Господара."
  76:30,"Ви нећете моћи да нађете пут до Божјег задовољства, осим ако то Бог буде хтео, јер све зависи од Њега који зна шта је најбоље за Своје слуге и Он је мудар у стварању, одређивању и прописивању."
  76:31,"Он од својих створења уводи кога хоће у милост, па га упути ка веровању и добрим делима, а неправедницима који себи неправду чине кроз неверовање и грешење припремио је страшну казну у Ватри."
  77:1,"Бог се куне ветровима који један за другим долазе."
  77:2,"И куне се ветровима који су јаки и жестоки."
  77:3,"И куне се ветровима који кишу носе и распростиру је на све стране."
  77:4,"И куне се анђелима који долазе да раздвоје истину од неистине."
  77:5,"И куне се анђелима који Објаву доносе."
  77:6,"Који од Бога доносе Објаву као оправдање људима и као опомену на Божју казну."
  77:7,"Проживљење људи, обрачун и казна сигурно ће да се десе, јер је тако обећано, и у то нема сумње."
  77:8,"Када светлост звезда нестане и угаси се"
  77:9,"Када небо попуца и отвори се како би анђели сишли"
  77:10,"Када се брда помере са свога места и здробе се, па буду попут прашине."
  77:11,"и када се посланици сакупе када то буде одређено"
  77:12,"То је одгођено за Велики дан када ће сведочити против својих народа"
  77:13,"До дана када ће се људи одвојити, разврстаће се истина од неистине и срећни од несрећних."
  77:14,"О Божји Посланиче, знаш ли ти који је то дан када ће се десити разврставање?"
  77:15,"Тога дана ће губитници бити они који су порицали истину коју су посланици од Бога доносили"
  77:16,"Зар нисмо уништили претходне народе који су били неверници у Бога и који су порицали посланике."
  77:17,"Затим смо то учинили и са порицатељима који су дошли након њих, па смо и њих уништили."
  77:18,"Као што смо казнили и уништили грешнике и порицатеље претходних народа, тако ћемо казнити и порицатеље истине коју је донео Мухаммед, нека је мир над њим и милост Божја."
  77:19,"Пропаст и казна тога дана десиће се онима који су порицали Божју претњу преступницима."
  77:20,"Зар вас, о људи, нисмо створили од мале и безвредне текућине, тј. од сперме."
  77:21,"Ту безначајну текућину стављамо у заштићено место, тј. материцу."
  77:22,"И она ту бива до одређеног рока, тј. током трудноће."
  77:23,"Ми смо одредили својства новорођенчета, његову величину, боју и друге особине, а дивно ли то Ми чинимо."
  77:24,"Пропаст и казна тога дана десиће се онима који су негирали Божју моћ."
  77:25,"Зар ми нисмо дали да се на Земљи сакупе сви људи?"
  77:26,"Да се живи на њој сакупе, станујући ту и градећи је, а да се мртви кроз укопавање сакупе у њој."
  77:27,"И на њој смо поставили чврста брда која се не померају и која су веома висока, и ми смо вас, о људи, напојили слатким водама. Онај који вас је створио, у могућности је да вас оживи."
  77:28,"Пропаст и казна тога дана десиће се онима који су негирали Божје благодати којим их је обасипао."
  77:29,"Онима који су порицали истину коју су посланици доносили, казаће се: О ви који сте порицали, идите према казни коју сте негирали."
  77:30,"идите према диму ватреном који ће бити распарчан у три дела."
  77:31,"Он неће правити хладовину, нити ће правити штит од Ватре па да вас од ње заштити."
  77:32,"Ватра ће бацати пламен и искре које ће бити величине дворца."
  77:33,"Ове искре које ће се бацати по својој величини и боји биће као црне камиле."
  77:34,"Пропаст и казна тога дана десиће се онима који су негирали Божју казну."
  77:35,"Тога дана они неће ништа причати."
  77:36,"Неће им бити дозвољено да се правдају Богу, јер су неверство и грехе чинили."
  77:37,"Пропаст и казна тога дана десиће се онима који су негирали казивања о овоме Дану."
  77:38,"То је дан када ћемо разврстати створења, а вас и оне пре скупићемо на једном месту."
  77:39,"Ако будете имали какву сплетку и начин да се спасите Божје казне, покушајте да је против Мене усмерите."
  77:40,"Пропаст и казна тога дана десиће се онима који су негирали Судњи дан у којем ће се раврстати створења."
  77:41,"Они који су се бојали свога Господара, спроводећи Његове наредбе и остављајући Његове забране, биће у хладу рајског дрвећа и поред извора текућих слатких вода."
  77:42,"И биће међу воћем које буду пожелели да једу."
  77:43,"Њима ће казати: Једите лепа јела и пијте укусна пића, пријатно вам било због онога што сте у животу на Земљи чинили од добрих дела."
  77:44,"Оваквом наградом почастићемо оне који буду доброчинитељи."
  77:45,"Пропаст и казна тога дана десиће се онима који су негирали оно што је Бог за богобојазне припремио."
  77:46,"Онима који су порицали, казаће се: Једите и уживајте кратко на овоме свету. Ви сте преступници због неверовања у Бога и порицања Његових посланика."
  77:47,"Пропаст и казна тога дана десиће се онима који су негирали казну на Судњем дану."
  77:48,"Када се овим порицатељима каже да се Богу клањају, они то не чине."
  77:49,"Тога дана ће губитници бити они који су порицали истину коју су посланици од Бога доносили"
  77:50,"Ако они не верују у овај Кур'ан који је од њиховог Господара објављен, па у који ће онда говор поред њега да верују?"
  78:1,"О чему се распитују ови незнанобошци након што им је Бог послао Свога Посланика, нека је мир над њим и милост Божја."
  78:2,"Једни друге су питали о великој вести, а то је Кур'ан објављен њиховом Посланику, у којем се налази и вест о проживљењу након смрти."
  78:3,"О овом Кур'ану они различита мишљења имају, па га описују разним својствима. Неки говоре да је враџбина, други да је поезија, трећи да се ради о казивању и измишљотинама народа древних."
  78:4,"Није тако као што они тврде. Они који поричу истинитост Кур'ана сазнаће каква их лоша коначница чека због њиховог порицања."
  78:5,"Затим, то ће им бити потврђено."
  78:6,"Зар Земљу нисмо погодном за боравак њихов, учинили?"
  78:7,"и брда смо по њој поставили, као стубове који спречавају да се она помера и тресе."
  78:8,"И Ми смо вас, о људи, створили у паровима, има вас мушких, а има вас и женских."
  78:9,"Ваш сан смо вам дали како бисте прекинули ваше активности и одморили се."
  78:10,"Ноћ смо учинили да вам својом тамом буде прекривач, као што вам је одећа прекривач за ваша стидна места."
  78:11,"Дан смо учинили периодом када привређујете и опскрбу тражите."
  78:12,"Изнад вас смо саградили седам снажних небеса, прецизно створених."
  78:13,"Сунце смо учинили светиљком која јако пламти и светли."
  78:14,"Када буде време да облаци спусте кишу, Ми дајемо да се из њих велике количине воде спусте."
  78:15,"да том кишом дамо ницање разних врста житарица и биља."
  78:16,"И дајемо да ничу густе баште и вртови у којима се испреплиће грање дрвећа."
  78:17,"Дан пресуде међу створењима је прецизиран и не мења се."
  78:18,"Дан када ће анђео по други пут да дувне у рог, па ћете, о људи, у скупинама долазити."
  78:19,"Небо ће се отворити, па ће имати отворе, попут отворених врата."
  78:20,"и брда ће се покренути тако да постану попут распршене прашине, и појавиће се привиђање."
  78:21,"Пакао је припремљен, као заседа незнанобошцима."
  78:22,"он ће за неправедне бити место повратка."
  78:23,"у њему ће остати бесконачно."
  78:24,"У њему неће имати хладног и пријатног ваздуха који ће ублажити врелину у којој се налазе, нити ће имати пиће које ће им бити угодно."
  78:25,"они неће кушати осим жестоко врелу воду и зној који ће капати са становника Пакла."
  78:26,"То ће им бити казна прикладна због незнанобоштва и тешких грехова."
  78:27,"Они се у животу на Земљи нису бојали полагања рачуна пред Богом на Судњем дану, јер нису веровали у проживљење. Да су веровали у проживљење, поверовали би и у Бога и чинили би добра дела."
  78:28,"И упорно су порицали речи и доказе које смо објављивали нашем Посланику."
  78:29,"Свако њихово дело смо забележили и побројали, и оно је записано у листовима њихових дела."
  78:30,"О ви који сте били обесни и неправедни, искусите ову сталну патњу, а Ми вам нећемо повећати осим још већу казну."
  78:31,"Они који се боје свога Господара, следећи Његове заповести и остављајући грехове, постићи ће успех и место које су желели, а то је Рај."
  78:32,"вртове и винове лозе."
  78:33,"и девојке које ће бити њихових година."
  78:34,"и пехари пуни вина."
  78:35,"У Рају неће слушати ништаван говор, лаж и једни друге неће лагати."
  78:36,"Све ово што им је Бог дао биће им довољно."
  78:37,"Господара небеса и Земље и Господара онога што је између њих, Милостивог на Земљи и на Будућем свету. Нико ни на Земљи ни на небесима од Њега неће моћи ништа да тражи, све док Он то не дозволи."
  78:38,"На Дан када ће анђео Гаврило и остали анђели у редове да буду поређани, неће се ни за кога заузимати, осим онај коме Он заузимање дозволи, а само ће истину рећи."
  78:39,"Ово што вам је описано је дан у који нема сумње, па онај ко жели спас тога дана, од Божје казне, нека иде путем чињења добрих дела којима је његов Господар задовољан."
  78:40,"Ми вас, о људи, опомињемо на блиску казну, на Дан када ће човек гледати у оно шта је у животу на Земљи радио, а неверник ће, желећи да се казне спаси, казати: \"Камо среће да сам постао прашина,\" попут животиња које ће се, након пресуде, на Судњем дану претворити у прашину."
  79:1,"Узвишени Бог куне се анђелима који чупају душе неверницима грубо и жестоко."
  79:2,"И куне се анђелима који узимају душе верницима једноставно и благо."
  79:3,"И Бог се куне анђелима који плове и крећу се са небеса према Земљи, наредбом Бога."
  79:4,"И куне се анђелима који једни друге претичу у испуњавању Божјих наредби."
  79:5,"И куне се анђелима који извршавају Божје наредбе и одредбе, попут анђела задужених за људска дела. Свим овим се куне потврђујући да ће их проживети ради обрачуна, и казне, односно награде."
  79:6,"на Дан када ће се Земља затрести, када се први пут у рог дуне."
  79:7,"Након овог дувања долази још једно."
  79:8,"Срца неких људи у том дану ће страховати."
  79:9,"На њиховим погледима биће видљиви знакови понижења."
  79:10,"Говорили су: Зар ћемо у живот бити враћени након што умремо."
  79:11,"Зар ћемо повраћени бити, када кости иструњене постанемо?"
  79:12,"Говорили су: када будемо враћено, тај повратак ће пропаст и губитак донети."
  79:13,"Питање проживљења је једноставно, то је само један глас анђела задуженог за дување у рог."
  79:14,"а они ће већ бити живи на земљиној површини, након што су лежали мртви у њеној унутрашњости."
  79:15,"Да ли ти је стигла, о Посланиче, вест о Мојсију и његовом Господару, као и вест о њему и непријатељу његовом, фараону?"
  79:16,"Када га је његов Господар позвао док је био у светој долини Тува."
  79:17,"Рекао му је, између осталог: Иди фараону, јер он је прешао границу у неправди и охолости."
  79:18,"Па му реци: да ли желиш, о фараоне, да се очистиш од неверовања и грешења?"
  79:19,"И да те упутим ка твоме Господару који те створио и који се о теби брине, па да Га се бојиш, и да радиш дела којима је Он задовољан и да се клониш онога што изазива Његову срџбу."
  79:20,"Па му је Мојсије, мир над њим, показао највеће знамење које упућује да је он истинити посланик од свога Господара, а то су рука и штап."
  79:21,"Међутим, фараон је негирао тај знак и оглушио се о наредби Мојсија, мир над њим."
  79:22,"Затим се окренуо од веровања у оно што је донео Мојсије, мир над њим, устрајан у непослушности Богу и супростављању истини."
  79:23,"Па је сакупио свој народ и своје следбенике како би победили Мојсија, мир над њим, па рече:"
  79:24,"Ја сам ваш узвишени господар, и ви се морате само мени покоравати."
  79:25,"Бог га је казнио на овом свету тако што га је у мору потопио, а казниће га и на Будућем свету, уводећи га у најтежу патњу."
  79:26,"У казни којом смо казнили фараона на овом свету и на ономе свету, порука је за онога ко се Бога буде бојао, јер само такав може узети користи из ових казивања."
  79:27,"А шта је теже: вас, о порицатељи проживљења, створити или створити небо којег је Он саградио?"
  79:28,"дао је да свод његов буде уздигнут високо и да буде савршено створен, без икаквих недостатака."
  79:29,"дао је да ноћ буде тамна када Сунце зађе, а да се дању светло појави, када оно изађе."
  79:30,"Након што је створио небеса, Земљу је разастро и на њој је многе користи дао."
  79:31,"из ње је изворе воде која тече дао и пашњаке је, на којима стока ваша пасе, по њој успоставио."
  79:32,"и брда је на Земљи постојаним и чврстим учинио."
  79:33,"Све ове користи, о људи, дао је вама и стоци вашој. Онај који је све ово створио, у стању је и да вас поново у живот врати."
  79:34,"Када буде друго пухање у рог, све ће страхом прекрити и Судњи дан ће наступити."
  79:35,"Када тај дан наступи, човек ће се присетити свих својих поступака које је чинио, било да су добри или лоши."
  79:36,"Пакао ће да се приближи и свако ко гледа, видеће га."
  79:37,"Па онај ко је границе заблуде прелазио"
  79:38,"и давао предност животу на овоме свету над вечним оносветским животом"
  79:39,"Ватру ће настанити и у њој боравити."
  79:40,"Оном ко се буде бојао стајања пред својим Господаром и ко се буде чувао повођења за страстима које је Алах забранио, Рај ће бити боравиште и у њега ће се настанити."
  79:41,"79:40"
  79:42,"Питају те, о Посланиче, они који поричу проживљење: Када ће бити Судњи дан?"
  79:43,"Ти немаш знања о њему, па да им споменеш када ће се десити, а то није у твојој моћи, јер оно што је на теби јесте да се припремиш за тај дан."
  79:44,"Само твој Господар зна када ће да се деси Судњи дан."
  79:45,"Ти си само онај ко упозорава онога ко се боји тога Дана, јер само такав ће да се окористи твојим упозорењем."
  79:46,"Када виде Судњи дан, мислиће да су у животу на Земљи провели једно послеподне или једно јутро."
  80:1,"Суштина кур'анског позива, почаст ономе ко се њиме користи и понижење ономе ко се од њега окрене."
  80:2,"Јер му је дошао слепац да од њега тражи одговор и прави пут. Дошао је у тренутку док је Посланик, нека је мир над њим и милост Божја, био заузет разговором са поглаварима племена Курејш, надајући се да ће кренути Правим путем."
  80:3,"А шта ти, о Посланиче, знаш, можда је овај слепац хтео да се од греха очисти."
  80:4,"Или да узме поуку из онога што од тебе чује, па да му она од користи буде."
  80:5,"А што се тиче онога ко сматра да је себи довољан и да му, због иметка којег поседује, не треба веровање у које позиваш"
  80:6,"Ти се према њему окрећеш и своју пажњу њему усмераваш."
  80:7,"Теби неће бити ништа ако се он од греха Богу не покаје и не очисти."
  80:8,"А када је у питању онај који ти журећи долази, тражећи добро"
  80:9,"и боји се свога Господара"
  80:10,"Ти се од њега окрећеш и пажњу своју према незнанобожачким поглаварима окрећеш."
  80:11,"Не треба да је тако, ово је поука и упозорење ономе ко жели да прихвати."
  80:12,"Онај ко жели да се сети Бога, то ће и учинити и узеће поруку из Кур'ана."
  80:13,"Овај Кур'ан је код анђела на вредним листовима."
  80:14,"Уздигнутим на високом и чистом месту до којег не долази ни нечистоћа ни прљавштина."
  80:15,"у рукама анђела изасланика."
  80:16,"Племенитих код њиховог Господара, који много добра чине и пуно су покорни."
  80:17,"Проклет је неверник. Како је само његово неверство жестоко"
  80:18,"Од чега га је Бог створио, па се на Земљи охоли и испољава неверовање у Њега?"
  80:19,"Од мало текућине га је створио, па му облик и изглед одредио."
  80:20,"Затим му је након тога олакшао излазак из утробе мајке своје."
  80:21,"Затим, након што му је одредио животни век, усмртио га је и учинио да у гробу буде док се проживљење не деси."
  80:22,"Затим ће га, када буде хтео, да га оживи ради обрачуна, награде или казне."
  80:23,"Уистину, неверник мисли да је извршио обавезе према Богу, а није тако, јер он није урадио оно чиме га је Бог обавезао."
  80:24,"Нека овај неверник у Бога погледа у своју храну коју једе и нека види како до ње долази."
  80:25,"Долази након кише која се снажно спушта са небеса."
  80:26,"затим дајемо да се земља распукне и да из ње изађе биље."
  80:27,"Па чинимо да из земље ничу житарице, пшеница, кукуруз и др."
  80:28,"и да ли смо да ниче грожђе и биље које једе ваша стока."
  80:29,"и дали смо да ничу маслине и палме."
  80:30,"И дали смо да ничу баште, с пуно дрвећа."
  80:31,"И дали смо да на њој расте воће и трава којом храните ваше животиње."
  80:32,"Како бисте се ви и ваша стока користили."
  80:33,"Када дође веома снажан глас, који ће бити заглушујући, а то је друго дување у рог."
  80:34,"Тога дана ће човек да бежи од свога брата."
  80:35,"Бежаће човек и од мајке своје и од оца свога."
  80:36,"Бежаће и од супруге своје и од деце своје."
  80:37,"Тог Дана ће свако да брине само о својој судбини, не размишљајући о другима, због велике несреће и страха који ће завладати."
  80:38,"Лица срећних тога дана биће блистава."
  80:39,"Биће срећна и радосна због оног што им је Бог, из своје милости, припремио."
  80:40,"Лица несрећних тога дана биће прашином прекривена."
  80:41,"Над њима ће бити тама и црнило."
  80:42,"Они који ће бити у оваквом стању су људи који су били неверници а поред тога су чинили и разврат."
  81:1,"Када Сунце као небеско тело буде скупљено и када нестане његове светлости."
  81:2,"Када звезде попадају и њиховог сјаја нестане."
  81:3,"И када се брда покрену из свог лежишта."
  81:4,"И када се трудна камила чији се власници за њу такмиче, занемари, остављајући је."
  81:5,"И када се дивље животиње скупе заједно с људима на једном простору."
  81:6,"И када се мора запале, па ватра постану."
  81:7,"И када се душе спаре с онима себи сличним, тако да ће грешник с грешником, а богобојазни с богобојазним бити."
  81:8,"И када живо закопану девојчицу Бог упита"
  81:9,"Због којег преступа је убијена од стране свога убице?"
  81:10,"И када листови у којима су записана дела људи буду раширени, како би свако могао да чита своју књигу."
  81:11,"И када се небо уклони као кад се кожа са овце згули."
  81:12,"Када се Пакао запали и разбукти."
  81:13,"И када се Рај приближи богобојазнима."
  81:14,"Када се све то деси, сваки човек ће тога дана сазнати шта је радио и која је дела чинио."
  81:15,"Бог се куне скривеним звездама пре него што се појаве ноћу."
  81:16,"Које се крећу и плове по свемиру и скривају се када јутро наступа, као што се антилопа скрива у своје станиште."
  81:17,"И куне се ноћи када наступи и њенин задњим делом када нестаје."
  81:18,"И куне се зором када се њена светлост појави."
  81:19,"Кур'ан који је објављен Мухаммеду, нека је мир над њим и милост Божја, уистину је Божји говор којег је пренео поверљиви анђео, а то је анђео Гаврило, мир над њим."
  81:20,"Поседник снаге и великог положаја код Господара Престола."
  81:21,"Становници небеса су му покорни, и он је поверљив у ономе што доставља."
  81:22,"Мухаммед, нека је мир над њим и милост Божја, који је с вама, чији разум, поузданост и искреност знате, није луд, као што то лажно тврдите."
  81:23,"Ваш друг је видео анђела Гаврила у његовом лику у којем га је Бог створио, на јасном обзорју."
  81:24,"Ваш друг није шкрт у ономе што вам доставља, и не узима накнаду за тај посао као што је узимају врачари."
  81:25,"Кур'ан није говор ђавола који је удаљен од милости Божје."
  81:26,"Па куда онда идете када негирате да је Кур'ан од Бога, након ових доказа."
  81:27,"Кур'ан је само опомена и савет духовима и људима."
  81:28,"Ономе међу вама који жели да иде путем истине."
  81:29,"А ви не можете поверовати или нешто друго учинити, ако то Бог, Господар свих створења, не жели."
  82:1,"Када небо попуца и отвори се како би анђели сишли"
  82:2,"Када звезде почну на све стране разбацане да падају."
  82:3,"Када се морске воде прелију једне у друге и помешају."
  82:4,"и када се земља гробова испретура како би мртви који су у њима оживљени били."
  82:5,"Тада ће свако знати шта је урадио, а шта је од дела пропустио и изоставио."
  82:6,"О човече који не верујеш у свога Господара, шта је то што те је обмануло па се супротстављаш наредби Бога, када те Он оставља до рока одређеног и не пожурује да те казни, као вид почасти према теби?"
  82:7,"Онај који те је створио након што ниси био ништа и који ти је дао складне органе и делове тела."
  82:8,"И створио те у облику каквом је хтео. Благодат је то према теби јер је могао да те створи у облику магарца, мајмуна, пса и др."
  82:9,"Није тако као што ви, који сте обманути, мислите, него ви поричете Дан награде и казне и за њега се не припремате."
  82:10,"а над вама су анђели који записују ваша дела."
  82:11,"Код Бога племенити, писари ваших дела."
  82:12,"Они знају шта ви чините, па то записују."
  82:13,"Они који много буду радили добра дела и покорни буду, биће у вечној благодати на ономе свету."
  82:14,"Они који су развратна дела радили биће у разбукталој ватри."
  82:15,"Ући ће у ватру на Дан суђења и гореће у њеној врелини."
  82:16,"Из ватре никада изаћи неће, него ће у њој вечно да бораве."
  82:17,"А да ли ти знаш, о Посланиче, шта је то Судњи дан?"
  82:18,"И још једном: Да ли ти знаш шта је то Судњи дан?"
  82:19,"Тог Дана нико никоме неће бити од користи и сва власт тога Дана припадаће само Богу, Он ће поступити како буде хтео, и нико поред Њега неће моћи ништа да уради."
  83:1,"Пропаст и губитак чекају оне који закидају."
  83:2,"То су они који када желе нешто од других да купе, траже своје право у потпуности, без умањивања."
  83:3,"А када другима нешто продају, па то вагају, онда при мерењу закидају. Такво је било стање становника Медине када се Посланик, нека је мир над њим и милост Божја, иселио из Мекке у Медину."
  83:4,"Зар ови који раде то ружно дело не верују да ће бити проживљени пред Богом?"
  83:5,"На дан обрачуна и казне, а то је велики дан јер ће у њему бити многа искушења и страхоте."
  83:6,"На Дан када ће људи устати пред Господаром свих створења, како би пред Њим рачун полагали."
  83:7,"Није тако како развратници мисле да неће бити проживљени. Записано је и одређено да ће њихово коначно боравиште бити Сиџџин, а то је тескоба и најнижи степен у који ће доспети."
  83:8,"А да ли ти, о Посланиче, знаш шта је Сиџџин?"
  83:9,"Њихова књига је исписана и неће нестати, на њу се ништа неће додати, нити од ње одузети."
  83:10,"Пропаст и губитак тога дана чека оне који су порицали."
  83:11,"Који су порицали и негирали Дан када ће Бог судити Својим створењима за њихова дела на пролазном свету."
  83:12,"Овај дан не негира осим онај ко прелази границу коју је Бог поставио и ко много греши."
  83:13,"Када се таквој особи речи објављене Нашем Посланику, читају, она говори: То су само казивања претходних народа, и такво нешто није од Бога."
  83:14,"Није тако као што тврде порицатељи, него су њихове разуме и срца прекрили греси, па својим срцима не виде истину."
  83:15,"Уистину они ће бити спречени да на Судњем дану виде свога Створитеља."
  83:16,"Затим ће они сасвим сигурно у Ватру ући, и њену врелину осетити."
  83:17,"Затим ће им се на Судњем дану, као вид укора, казати: Ова казна која вас чека је оно што сте на пролазном свету порицали, када вам је о томе ваш Посланик говорио."
  83:18,"Није тако како мисле да неће бити проживљени и рачун полагати. Записано је да ће покорни бити у високим положајима."
  83:19,"А да ли ти, о Посланиче, знаш шта је Илијјун?"
  83:20,"Њихова књига је исписана и неће нестати, на њу се ништа неће додати, нити од ње одузети."
  83:21,"Код те Књиге присутни су блиски анђели на сваком небу."
  83:22,"Они који много буду чинили добра дела и покорни буду, биће у вечној благодати на ономе свету."
  83:23,"На украшеним седаљкама гледаће у свога Господара и у све оно што им доноси срећу и радост."
  83:24,"Када их погледаш, на њихових лицима видећеш трагове тог уживања у виду лепоте и озарености."
  83:25,"Њихова послуга услуживаће их вином чије посуде ће бити запечаћене."
  83:26,"Мирис мошуса шириће се до његовог краја и за ову награду обавезно требају да се такмиче сви они који желе да до ње дођу, кроз чињење дела којима је Бог задовољан и кроз остављање онога што доводи до Његове срџбе."
  83:27,"Ово запечаћено пиће помешано ће бити са извором Тесним."
  83:28,"Са овог извора његово пиће које је чисто пиће блиски Божји верници, а остали верници пиће га помешаног са другим."
  83:29,"Заиста су развратници који су били у неверовању исмејавали оне који верују, изругујући им се на тај начин."
  83:30,"И када су поред верника пролазили, једни другима су намигивали, исмејавајући им се на тај начин."
  83:31,"А кад су се породицама својим враћали, враћали су се радосни због неверовања у којем се налазе и шале збијајући и исмејавајући се с верницима."
  83:32,"А кад би видели муслимане, рекли би: “Ови су, заиста, залутали с Правог пута јер су напустили веру наших предака.”"
  83:33,"А они нису послани од Бога и одређени да чувају њихова дела, па да говоре ове речи."
  83:34,"На Судњем дану они који су веровали, неверницима ће да се подсмејавају, као што су се неверници исмејавали с верницима на пролазном свету."
  83:35,"Са дивана украшених гледаће у вечне благодати које им је Бог припремио."
  83:36,"Неверници ће сигурно бити у понижавајућој патњи због својих дела на пролазном свету."
  84:1,"Када небо попуца и отвори се како би анђели сишли."
  84:2,"И када послуша свога Господара, покоравајући му се, а оно је то обавезно учинити."
  84:3,"И када Земљу Бог растегне као што се растегне кожа."
  84:4,"И избаци ризнице и мртваце који су у њој, и потпуно се испразни, тако да нико од њих у њој не остане."
  84:5,"И када послуша свога Господара, покоравајући му се, а она је то обавезна да учини."
  84:6,"О човече, ти радиш или добро или зло, и то ћеш наћи на Судњем дану, како би те Бог према томе наградио или казнио."
  84:7,"Ономе коме листови на којима су записана његова дела буду дати у десну руку"
  84:8,"Лак ће рачун код Бога полагати, биће му показана његова дела, али неће за њих бити санкционисан."
  84:9,"И својој породици вратиће се срећан."
  84:10,"А онај коме буде књига његова дата у леву руку, иза његових леђа."
  84:11,"Сам ће своју пропаст да призива."
  84:12,"Ући ће у Пакао и у њему ће вечно да гори."
  84:13,"Он је на пролазном свету међу својом породицом био радостан због неверовања и греха које је чинио."
  84:14,"Он је мислио да неће бити проживљен након што умре."
  84:15,"А хоће, вратиће га Бог у живот као што га је први пут створио, јер његов Господар добро види његово стање, ништа Му није скривено и Он ће га за његова дела казнити."
  84:16,"Бог се куне руменилом које се појави на хоризонту, након заласка Сунца."
  84:17,"И куне се ноћу и оним што се у њој сакупља."
  84:18,"И Месецом када буде потпун и постане уштап."
  84:19,"Ви ћете, сигурно, о људи, из стања у стање прелазити, тј. из семена, затим угрушка, затим груде меса, затим ћете имати живот, након њега смрт, а онда ћете поново бити оживљени."
  84:20,"Шта је овим неверницима, па не верују у Бога и Судњи дан?"
  84:21,"И када им се Кур'ан учи, они не падају ничице своме Господару?"
  84:22,"Неверници негирају оно што им њихов посланик доноси."
  84:23,"Бог најбоље зна шта њихова прса скривају, јер Њему ниједно њихово дело није непознато."
  84:24,"О Посланиче, кажи им да их чека жестока казна."
  84:25,"А они који буду веровали у Бога и добра дела чинили, имаће награду непрекидну, а то је Рај."
  85:1,"Бог се куне небом које обухвата положаје Сунца, Месеца и других небеских тела."
  85:2,"И куне се Судњим даном на којем ће бити сакупљена створења, како је то обећано."
  85:3,"И куне се сваким сведоком, попут веровесника који ће сведочити против народа, и сваким посведоченим, као што је народ, против којег ће сведочити његов веровесник."
  85:4,"Нека су проклети они који су у земљи велике ровове ископали."
  85:5,"Који су у тим рововима ватру запалили, и у њих бацили живе вернике."
  85:6,"Када су око тих ровова напуњених ватром, седели."
  85:7,"Били су присутни и сведоци онога што су верницима радили од кажњавања."
  85:8,"Ови неверници нису се светили верницима осим то што су веровали у Бога Силног којег нико не може надвладати и Хваљеног у сваком смислу."
  85:9,"Онај којем једино припада власт и на небесима и власт на Земљи, који је са свиме упознат и ништа Му што је везано за његова створења, није непознато."
  85:10,"Оне који су кажњавали вернике и вернице ватром, како би их од веровања у Бога једног одвратили, а затим се нису Богу покајали за те грехе, чека на Судњем дану Пакао и патња ватрена, као накнада за оно што су радили верницима, палећи их ватром."
  85:11,"Онима који су веровали у Бога и радили добра дела, припадају Рајске баште испод чијих двораца и дрвећа теку реке. То је награда коју им је Бог припремио и постизање те награде је велики успех са којим се ништа не може поредити."
  85:12,"Кажњавање неправедника од стране Господара твога, о Посланиче, заиста је жестоко, па макар то мало и одгодио."
  85:13,"Он је отпочео стварање и кажњавање и учиниће да се поново догоде."
  85:14,"Он прашта грехе оним људима који Му се покају и воли своје блиске богобојазне вернике."
  85:15,"Власник Престола, Племенити."
  85:16,"Он ради шта хоће, било да се ради о праштању греха ономе коме хоће или кажњавању онога кога хоће и Њега нико не може присилити."
  85:17,"Да ли је до тебе, о Посланиче, допрла вест о војскама које су се окупиле ради борбе против истине и одвраћања од ње?"
  85:18,"О фараону и Семуду, народу Салиха, мир над њим."
  85:19,"Разлог њиховог одбијања веровања није у томе што им нису стигле вести о народима који су порицали и њиховој пропасти, него њихово порицање истине коју су донели њихови посланици, и повођење за прохтевима."
  85:20,"Бог их прати и њихова дела броји, ништа Му од тога не промиче и Он ће им дати адекватну накнаду."
  85:21,"Кур'ан није поезија као што то тврде порицатељи, него је то Кур'ан племенити."
  85:22,"На плочи која се чува од измене, искривљења, одузимања и додавања."
  86:1,"Бог се куне небом и куне се зведом која се појављује ноћу."
  86:2,"А знаш ли ти, о Божји Посланиче, значај ове велике звезде?"
  86:3,"То је звезда која својом блиставошћу и својим сјајем продире небеса."
  86:4,"Не постоји ниједан човек, а да Бог није одредио анђела чувара који пази на његова дела и припрема их за обрачун на Судњем дану."
  86:5,"Нека човек промисли од чега га је Бог створио, па ће му бити јасна Божја моћ, а његова слабост."
  86:6,"Бог га је створио од текућине која у млазу избија и улази у материцу."
  86:7,"Та текућина излази између кичме мушкарца и грудне кости."
  86:8,"Ако је Бог Узвишени у стању да створи човека од ове незнантне текућине, онда је у стању и да га проживи након смрти, како би рачун полагао и добио оно што је заслужио."
  86:9,"На дан када се тајне открију и када постане познато оно што су срца скривала, када намере и веровања буду испољена, па ће сви сазнати ко је био на истини а ко у заблуди."
  86:10,"Тога дана човек неће имати снаге да се заштити од Божје казне, нити ће имати помагача."
  86:11,"Бог се куне небом са којег силази киша, и њено силажење понавља се."
  86:12,"И куне се земљом која пуца и из ње ниче биље, плодови и дрвеће."
  86:13,"Овај Кур'ан објављен Мухаммеду, нека је мир над њим и милост Божја, је говор који раставља истину од неистине, исправан говор од лажног."
  86:14,"Он није игра и забава, није неозбиљан говор, него су то озбиљне и истините речи."
  86:15,"Порицатељи истине коју је донео њихов посланик праве велике сплетке како би одвраћали од његовог позива и како би га уништили."
  86:16,"И ја њима правим сплетке, испољавајући веру и уништавајући неистину."
  86:17,"Зато неверницима, о Посланиче, још времена дај, још који тренутак их остави и не пожуруј њихову казну."
  87:1,"Величај свога Господара који је узвишен изнад својих створења, изговарајући Његово име када Га се сетиш и када Га славиш."
  87:2,"Онај који ствара човека у складном облику и усправног."
  87:3,"Онај који одређује врсте и особине створења и свако створење упућује ка ономе што му одговара."
  87:4,"Онај који даје да из Земље ниче биље за вашу стоку."
  87:5,"Онај који чине да након што је било зелено, сасуши се и поцрни."
  87:6,"Ми ћемо те, о Посланиче, научити да учиш Кур'ан, сабраћемо га у твојим прсима, па ништа нећеш заборавити. Због тога, немој, као раније журити да га што пре научиш, како га не би заборавио, када ти га анђео Гаврило учи."
  87:7,"Осим онога што Бог хоће да заборавиш, због неке мудрости. Он Узвишени, заиста, зна и оно што на јаву износите и оно што кријете, јер Њему ништа није скривено."
  87:8,"Олакшаћемо ти дела с којима је Бог задовољан и која воде ка Рају."
  87:9,"Па опомињи људе објавом која ти у Кур'ану од нас долази и устрај у томе све док опомену има неко да слуша."
  87:10,"Твојом опоменом окористиће се онај ко се Бога боји, јер само такав узима поуку."
  87:11,"Од опомене удаљиће се неверник, јер он је најгори и најнесрећнији човек на Судњем дану, када буде улазио у Ватру."
  87:12,"Онај који ће у велику ватру на Судњем дану да уђе и у њој ће заувек да гори."
  87:13,"Затим ће вечно боравити у Ватри, у њој неће да умре па да се тако од казне одмори, нити ће у њој лепим и угодним животом да живи."
  87:14,"Постигао је што је желео онај ко се од идолопоклонства и греха очисти."
  87:15,"И спомене свога Господара прописаним видовима спомињања Бога, обави молитву онако како се то тражи."
  87:16,"Ви животу на овоме свету предност дајете у односу на Будући свет, а међу њима је огромна разлика."
  87:17,"Онај свет је бољи и вреднији од овога света и свих уживања на њему, јер су оносветска уживања непрекидна."
  87:18,"Ове наредбе и вести које смо споменули налазе се у листовима раније објављеним."
  87:19,"То су листови објављени Авраму и Мојсију, нека је на њих Божји мир и спас."
  88:1,"Да ли је допрла до тебе, о Посланиче, вест о Смаку света који ће својим страхотама све људе да обухвати?"
  88:2,"На Судњем дану људи ће бити или срећни или несрећни и потиштени, а лица несрећника биће потиштена и понижена."
  88:3,"Преморена и напаћена због ланаца и окова којима ће бити везани."
  88:4,"Таква лица ући ће у Ватру и тамо ће горети."
  88:5,"Биће напајана са извора чија је вода узаврела,"
  88:6,"Они неће имати чиме да се хране осим најружније и најодвратније хране и трња са биљке, које када се осуши постаје отровно."
  88:7,"Онога ко једе то трње неће угојити, нити ће глад ублажити."
  88:8,"Лица срећника тога Дана биће блистава и срећна, због благодати које их чекају."
  88:9,"Задовољна својим добрим делима која су радали на пролазном свету и наградом која их чека."
  88:10,"У Рају који је местом и положајем висок и узвишен"
  88:11,"У Рају неће чути никакав бескористан говор, а посебно не говор који је забрањен."
  88:12,"У Рају ће бити вода која извире и они ће је усмеравати како буду хтели."
  88:13,"у њему се налазе кревети подигнути и скупоцени."
  88:14,"Пехари и посуде постављене и спремне да се из њих пије."
  88:15,"И у њему ће бити јастуци једни до других постављени."
  88:16,"И у њему ће бити теписи и ћилими прострти на све стране."
  88:17,"Зашто они не гледају камилу, размишљајући о томе, па да виде како је створена, и потчињена људима?"
  88:18,"И зашто не погледају у небо па да виде како је подигнуто и изнад њих као свод постављено, и безбедно."
  88:19,"И зашто не погледају у брда како су постављена и како чувају Земљу од подрхтавања?"
  88:20,"И зашто не погледају у Земљу како ју је Бог простро и погодном за живот људи на њој, учинио."
  88:21,"Ти, о Божји Посланиче, упозори ове и запрети им казном Божјом, јер ти си само дужан да упозориш, и ништа друго, а упута је у Божјим рукама."
  88:22,"Ти их не силиш да поверују, нити их на то тераш."
  88:23,"А онога ко се окрене од веровања и не верује у Бога и Његовог Посланика."
  88:24,"На Судњем дану Бог ће га казнити великом казном, тако што ће га увести у Пакао, где ће вечно да борави."
  88:25,"Само Њему ће се вратити након смрти."
  88:26,"А затим ћемо само Ми да с њима рачун сводимо за њихова дела, а то није твоје нити било чије друго."
  89:1,"Бог Узвишени куне се зором."
  89:2,"И куне се са првих десет ноћи месеца зул-хиџета."
  89:3,"И кунем се парним и непарним од сваке ствари."
  89:4,"И куне се ноћи када дође, траје и нестане. А разлог заклетве овим заклетвама јесте да се потврди чињеница полагања рачуна за дела."
  89:5,"Зар ова заклетва која је споменута није заклетва која ће разумом обдареног уверити?"
  89:6,"Зар не знаш, о Посланиче, шта је Господар твој са Адом, Еберовим народом, урадио, када су они негирали Његовог Посланика?"
  89:7,"Ирем је племе Ада које се приписује своме деду Ирему, који су били високи и веома имућни."
  89:8,"којима Бог није створио сличне нигде на земљи."
  89:9,"Зар ниси чуо шта је твој Господар урадио и са Семудом, Салаховим народом, који су клесали камење у брдима и од њих себи правили куће у Хиџру."
  89:10,"Зар ниси чуо шта је твој Господар урадио и са фараоном који је имао војску која је кажњавала људе?"
  89:11,"Сви они су прелазили меру у охолости и нереду, свако у свом месту."
  89:12,"И на земљи су неред чинили, ширећи неверовање и грехе."
  89:13,"Па је Бог дао да их велика патња задеси и са земље их је уклонио."
  89:14,"Заиста твој Господар, о Посланиче, прати људска дела, како би доброчинитеље Рајем наградио, а грешнике Ватром казнио."
  89:15,"Када Бог подари човеку благодати у виду иметка, деце и положаја, природа његова га подстиче да мисли како је то почаст од Бога њему, па говори: Мој Господар ме је почастио јер сам то заслужио."
  89:16,"Међутим, када га искуша и опскрбу му ускрати, он помисли да га је његов Господар понизио, па говори: Господар мој ме понизио."
  89:17,"А није тако као што човек мисли, јер благодати нису доказ Божјег задовољства њиме, нити су искушења доказ да га Бог понижава. Него, истина је да ви не водите бригу о сирочету, дајући му део онога чиме вас је Бог опскрбио."
  89:18,"Ви један другог не подстичете да се сиромах, који нема довољно хране, нахрани"
  89:19,"И узимате права слабих, жена, сирочади и похлепно га користите, не гледајући да ли је то дозвољено."
  89:20,"Веома много волите иметак, па шкртарите и не делите га, због похлепе, на Божјем путу."
  89:21,"Не треба тако да посупате, него се сетите дана када ће се земља жестоко покренути и уздрмати."
  89:22,"И када дође твој Господар, о Посланиче, како би пресудио међу Својим створењима, и када дођу анђели поређани у редове."
  89:23,"Тога дана биће доведен Пакао са седамдесет хиљада узди, на сваком уздету биће самдесет хиљада анђела који ће га вући. Тога дана човек ће се сетити шта је пропустио у погледу обавеза према Богу, а присећање му тада неће бити од користи, јер то је дан обрачуна, а не дан чињења дела."
  89:24,"Жестоко се кајући, казаће: Камо среће да сам радио добра дела и да сам се припремао за овај стварни живот."
  89:25,"Тога дана, ничија казна неће бити као Божја, јер је Његова казна тежа и вечна."
  89:26,"И невернике нико у окове неће везати, као што ће то Он учинити."
  89:27,"Човеку вернику, када буде умирао, а и на Будућем свету, биће речено; О ти душо која си била мирна у своме веровању и која си добра дела радила."
  89:28,"Врати се своме Господару задовољна оним што те као награда код Њега чека, а и Он је тобом задовољан јер си веровала и чинила добра дела."
  89:29,"Уђи и буди међу Мојим добрим верницима."
  89:30,"И с њима се настани у Рају који сам вам припремио."
  90:1,"Бог Узвишени куне се Светим градом, часном Меком."
  90:2,"Теби је, о Посланиче, допуштено све у овом граду, да погубиш онога ко заслужује погубљење и да заробиш онога ко то заслужује."
  90:3,"И Бог се куне оцем човечанства и куне се његовим потомцима."
  90:4,"Ми смо створили човека да се напорно труди и пролази кроз потешкоће које га прате у животу на Земљи."
  90:5,"Зар мисли човек, када чини грехе, да му нико ништа не може и да га неће казнити, па макар то био и Господар његов који га је створио?"
  90:6,"Он говори: Потрошио сам удељујући много иметка."
  90:7,"Зар овај који се хвалише трошењем иметка, мисли да га Бог не види и да пред Њим неће полагати рачун како је стекао иметак и где га је потрошио?"
  90:8,"Зар му нисмо подарили два ока којима гледа?"
  90:9,"И зар му нисмо дали језик и две усне помоћу којих говори?"
  90:10,"И зар му нисмо појаснили који је то пут добра, а који пут зла?"
  90:11,"Од њега се тражи да савлада и пређе препреке које га одвајају од Раја."
  90:12,"А шта ти мислиш, о Посланиче: које су то препреке које се морају прећи да би се ушло у Рај?"
  90:13,"То значи да се роб, био мушко или женско, ослободи."
  90:14,"Или да се, када влада глад и када је мањак хране, нахрани"
  90:15,"сироче, тј. дете које је остало без оца, а које је део родбине."
  90:16,"или сиромаха који не поседује ништа."
  90:17,"А поред тога да је од оних који у Бога верују, који једни другима стрпљење препоручују, како у покорности тако и у остављању греха и у искушењима, и једни другима препоручују да буду милостиви према Божјим створењима."
  90:18,"Они који буду имали ове особине, биће срећници."
  90:19,"Они који буду порицали истинитост Наших речи и доказа које објављујемо Посланику Мухаммеду, биће несрећни."
  90:20,"Изнад њих ће, на Судњем дану, ватра затворена бити, и у њој ће се кажњавати."
  91:1,"Бог се куне Сунцем и куне се временом када се оно подиже и почиње да сија."
  91:2,"И куне се Месецом када прати Сунце, након што зађе."
  91:3,"И куне се даном када се његова светлост појави на Земљи."
  91:4,"И куне се ноћи када прекрије Земљу својом тамом, тако да се појави мрак."
  91:5,"И куне се небом и оним ко га је саздао на савршен начин."
  91:6,"И куне се Земљом и оним ко ју је распростро, како би људи на њој могли боравити."
  91:7,"И куне се душом и тиме што ју је Бог створио исправном."
  91:8,"Па је надахнуо, да без изучавања, зна шта је зло, како би га се клонила, а шта добро, како би га чинила."
  91:9,"Постигао је жељени успех онај ко душу очисти и украси лепим особинама, и очисти је од свега што не ваља."
  91:10,"Пропаст чека онога ко душу испрља гресима."
  91:11,"Народ Семудов порицао је свога веровесника Салаха, прелазећи границу у чињењу греха."
  91:12,"Када је најнесрећнији међу њима устао, након што га је народ његов изабрао."
  91:13,"Па им је Божји посланик, Салах, мир над њим, казао: Оставите Божју камилу нека пије када је њен дан пијења и не чините јој зло."
  91:14,"Они су преварили свога посланика у погледу камиле, па ју је међу њима најнесрећнији убио, и били су задовољни његовим поступком, па су тако постали саучесници у греху. После је Бог на њих спустио казну и страшним их гласом, због њихових греха, уништио."
  91:15,"Бог их је казнио, при томе не страхујући од последица те казне."
  92:1,"Бог се куне ноћи када својом тамом прекрије све између небеса и Земље."
  92:2,"И куне се даном када се појави и открије."
  92:3,"И куне се оним што је створио: мушки и женски пол."
  92:4,"Ваши поступци, о људи, заиста су различити, па међу њима има добрих дела која су узрок уласка у Рај, и лоших дела која су узрок уласка у Ватру."
  92:5,"А ономе који удељује оно што мора удељивати, као што је обавезна милостиња, издржавање породице и откупи, и богобојазан је, чувајући се онога што му Бог забрањује -"
  92:6,"И верује у оно што му је Бог обећао."
  92:7,"Олакшаћемо му добра дела и удељивање на Божјем путу."
  92:8,"А ономе ко шкртари у своме иметку и не даје тамо где је обавезан давати и сматра се независним о Богу, па од Њега не тражи нимало Његове доброте"
  92:9,"И пориче Божје обећање да ће дати награду за удељивање на Божјем путу."
  92:10,"Њему ћемо олакшати чињење греха, а отежати добра дела."
  92:11,"Иметак којег је шкртарио неће му користити, када се стровали у Ватру."
  92:12,"Ми смо дужни да појаснимо шта је то пут истине, а шта пут заблуде."
  92:13,"Нама припада Будући а и овај свет, и Ми чинимо на њима шта хоћемо, а нико то поред нас не може да чини."
  92:14,"Опомињем вас, о људи, на Ватру распламсалу, ако устрајете у грешењу према Богу."
  92:15,"Врелину ове ватре неће осетити осим велики несрећник."
  92:16,"Онај ко буде негирао истину коју је донео Посланик, нека је мир над њим и милост Божја, и окретао се од покорности Божјим наредбама."
  92:17,"Од Ватре ће бити удаљен најбогобојазнији међу људима, Ебу Бекр, нека је Бог задовољан са њим."
  92:18,"Онај ко даје свој иметак у разне добротворне сврхе, како би се од греха очистио."
  92:19,"Он не удељује свој иметак очекујући да му се узврати."
  92:20,"Својим давањем иметка он жели стећи Лице Господара који је изнад својих створења."
  92:21,"И он ће бити задовољан племенитом наградом коју ће му Бог дати."
  93:1,"Бог се куне почетком дана."
  93:2,"И куне се ноћи када спусти своју таму и људи се у њој смире."
  93:3,"Није те твој Господар, о Посланиче, ни оставио нити си му постао мрзак, као што то тврде незнанобошци, када су увидели да Објава није долазила једно време."
  93:4,"Будући свет за тебе је бољи од овог, јер се на Будућем свету налазе трајне и непрекидне благодати."
  93:5,"Бог ће теби и твоме народу дати велику и вредну награду, како би ти био задовољан оним што је теби и твоме народу даровано."
  93:6,"Уистину, био си дете, које је остало и без оца и без мајке, па ти је Он пружио заштиту, када је бригу о теби преузео твој деда Абдул-Мутталиб, а након њега твој стриц Ебу Талиб."
  93:7,"И ниси знао за Објаву и исправно веровање, па те је Он подучио ономе што ниси знао."
  93:8,"И сиромах си био, па те је независним учинио."
  93:9,"И не односи се ружно према ономе ко је остао као дете без оца и не понижавај га."
  93:10,"Немој одбити онога ко због потребе нешто тражи."
  93:11,"Буди захвалан на ономе што ти је Бог као благодат дао и о томе причај."
  94:1,"Бог је твоја прса пространим учинио и омилио ти прихватање Објаве."
  94:2,"Опростили смо ти све што је било од греха, и уклонили смо ти терет с леђа из времена пре ислама који те је оптерећивао."
  94:3,"Које је плећа твоја тиштило до те мере да за мало твоја леђа није сломило."
  94:4,"И узвисили смо спомен на тебе, па се твоје име спомиње у езану (позиву на молитву), икамету (позиву пред саму молитву) и др."
  94:5,"Заиста с потешком и тешким стањем је олакшање и срећа."
  94:6,"Заиста с потешком и тешким стањем је олакшање и срећа. Ако то знаш, нека те онда не брину узнемиравања твога народа и нека те то не одвраћа од позива ка Богу."
  94:7,"Када завршиш са својим послом, онда се посвети богослужењу своме Господару."
  94:8,"И само се Господару своме обраћај и своје жеље и тежње ка Њему усмери."
  95:1,"Бог се куне смоквом и местом где она расте, и маслином и местом где она расте, у Палестини у којој је као посланик био Исус, мир над њим."
  95:2,"И куне се брдом Синај на којем је Бог дозвао свога веровесника, Мојсија, мир над њим."
  95:3,"И куне се светим градом Меком у којем је сигуран свако онај ко у њега уђе, а у који је послат Мухаммед, нека је мир над њим и милост Божја."
  95:4,"Ми смо човека створили као створења најбољег и најскладнијег облика."
  95:5,"Затим дајемо да у животу на Земљи остари и да нема користи од свога тела, као што од њега нема користи када му се исквари природа и заврши у Ватри."
  95:6,"Изузимају се они који верују у Бога и раде добра дела, јер они, и када остаре, њих чека непрекидна награда, тј. Рај, с обзиром да су се трудили да не искваре своју здраву природу."
  95:7,"Шта те наводи, о човече, да негираш Дан обрачуна, награде и казне, након што си видео многе знакове Његове моћи?"
  95:8,"Зар Бог, тиме што је дао Судњи дан, није судија најправеднији? Зар мисли да ће Бог оставити своја створења узалуд и да неће судити међу њима, па доброчинитеља наградити, а грешника казнити?"
  96:1,"Учи, о Посланиче, оно што ти Бог објављује, отпочињући с именом твога Господара који је Творац свих створења."
  96:2,"Створио је човека од комада згрушане крви након што је био семе."
  96:3,"Учи, о Посланиче, оно што ти Бог објављује, а твој Господар је најплеменитији, чијој племенитости ништа није слично, и Он је велики доброчинитељ."
  96:4,"Онај који поучава писању пером."
  96:5,"Онај који је човека научио свему што није знао."
  96:6,"Заиста је човек грешник и прелази границе које је Бог поставио."
  96:7,"Јер се независним осети због положаја и иметка којег поседује."
  96:8,"О човече, своме Господару ћеш се вратити, па ће Он сваком дати оно што заслужује."
  96:9,"Виде ли ти иког чуднијег од оног који спречава"
  96:10,"Слугу нашег Мухаммеда, нека је мир над њим и милост Божја, да клања код Кабе."
  96:11,"Шта мислиш, ако тај ко је спречен, следи упуту од свога Господара?"
  96:12,"Или ако људима богобојазност наређује, која се огледа у слеђењу Божјих наредби и остављају забрана. Зар таквом треба да се забрањује?"
  96:13,"Шта мислиш, ако овај ко спречава, пориче истину коју је донео Посланик, и окреће се од ње? Зар се он не боји Бога?"
  96:14,"Зар онај ко брани Посланику Мухаммеду да се Богу моли не зна да Бог види шта чини, да Му ништа није скривено?"
  96:15,"А не ваља тако! Ако не престане да узнемирава Нашег Посланика и да га пориче, узећемо га и снажно дохватити за предњи део главе."
  96:16,"Јер он лаже и грешне поступке ради."
  96:17,"Па нека он, када га узмемо за кику, позове друштво своје и нека га спаси од казне."
  96:18,"Ми ћемо позвати чуваре Пакла, снажне анђеле који не греше у погледу Божјих наредби и раде оно што им се нареди, па нека размисли ко је јачи и моћнији."
  96:19,"А није тако како овај неправедник мисли, па му се не покоравај, него лицем на тле Богу падај и покорношћу Му се приближи, јер она заиста Њему приближава."
  97:1,"Ми смо Кур'ан целог спустили на земаљско небо, и почели смо да га објављујемо Посланику, нека је мир над њим и милост Божја, у ноћи Кадр, у месецу рамазану."
  97:2,"А шта ти мислиш, о Посланиче, и да ли знаш колико само добра и благодати има у Ноћи одредбе?"
  97:3,"Ова ноћ у себи носи велико добро, она је боља од хиљаду месеци ономе ко је проведе у богослужењу, верујући и надајући се опросту и награди од Бога."
  97:4,"У тој ноћи силазе анђели и анђео Гаврило, мир над њим, с дозволом Господара њиховог, проводећи Божје одредбе за ту годину, било да се ради о опскрби, смрти, рођењу и свега осталог што Бог одређује."
  97:5,"У овој благословљеној ноћи је свако добро, од њеног почетка па све до појаве зоре."
  98:1,"Нису се неверници између следбеника Књиге, тј. Јевреји и хришћани, и незнанобошци одвојили и прекршили свој договор, све док им није дошао доказ јасни."
  98:2,"Тај јасни доказ је Божји Посланик, од Бога послан, који учи чисте листове, које додирују само чисти."
  98:3,"У тим листовима су истинита казивања и праведни прописи који људе воде ономе што ће им бити корисно."
  98:4,"Јевреји, којима је објављена Тора, и хришћани, којима је објављено Јеванђеље, нису се разишли све док им није дошао Посланик. Међу њима је било оних који су прихватили Ислам, а било је и оних који су устрајали у неверовању, иако су знали да је Посланик истинит."
  98:5,"Инат Јевреја и хришћана испољава се и у томе да им Кур'ан није наредио осим оно што им је наређено у њиховим књигама, а ради се о обожавању само Бога и удаљавању од незнанобоштва, обављању молитве, и давању обавезне милостиње. Оно што им је наређено је исправна вера која нема никаквих девијација."
  98:6,"Неверници, из редова Јевреја и хришћана, као и незнанобошци, биће на Судњем дану становници Пакла, у њему ће вечно да остану. Они су најгора створења, јер не верују у Бога и поричу Његовог Посланика."
  98:7,"Они који верују у Бога и чине добра дела су најбоља створења."
  98:8,"Њихова награда код Господара Узвишеног биће рајске баште, испод чијих двораца и дрвећа реке теку, и у њима ће вечно остати. Бог је њима задовољан јер су веровали у Њега и били Му покорни, а и они су задовољни милошћу Његовом коју су постигли. Ову милост имаће онај ко се боји свога Господара, чинећи Његове наредбе и удаљавајући се од Његових забрана."
  99:1,"Када се Земља снажно покрене и уздрма, тада ће се десити Смак света"
  99:2,"И када земља избаци на површину оно што је у њеној утроби, попут умрлих и др."
  99:3,"И када човек збуњен каже: \"Шта је са овом земљом па се овако тресе?\""
  99:4,"Тога великог дана Земља ће казивати шта је на њој од добра и зла урађено."
  99:5,"Јер ће јој то Бог Узвишени наредити и објавити."
  99:6,"Тога великог дана када се Земља затресе, људи ће да изађу ка месту обрачуна, раздвојени, како би видели дела која су у животу на Земљи радили."
  99:7,"Онај ко уради добро дело па макар било колико трун, видеће га испред себе."
  99:8,"Онај ко уради добро дело па макар колико трун, видеће га испред себе."
  100:1,"Бог се куне коњима који трче па се чује њихов глас и дисање због брзине трчања."
  100:2,"И куне се коњима који трчећи снажно по камењу праве варнице својим копитама."
  100:3,"И куне се коњима који рано јутром нападају непријатеља."
  100:4,"И својим трчањем покрећу и дижу прашину."
  100:5,"Па у средину гомиле неверника упадају са својим коњаницима."
  100:6,"Заиста човек својом незахвалношћу спречава добро које од Њега Господар жели."
  100:7,"Он је свестан да спречава добро, и јасно му је да то не може негирати."
  100:8,"Он, уистину, веома претерује у љубави према иметку, шкртарећи га."
  100:9,"А зар овај човек који је обманут овосветским животом не зна да, када гробови буду преврнути и када Бог из њих проживи људе ради обрачуна, ситуација неће бити онако како је замишљао."
  100:10,"и када буду испољене намере и уверења која су у срцима."
  100:11,"Тога Дана ће Бог о свему бити обавештен, јер Њему ништа није скривено и Он ће их за њихове поступке обрачунути онако како су заслужили."
  101:1,"Час када ће срца бити престрашена због великих страхота."
  101:2,"Шта је Час када ће срца бити потресена због великих страхота?"
  101:3,"И шта ти знаш, о Посланиче, шта је тај час када ће срца бити потресена због великих страхота? То је Смак света."
  101:4,"Тога дана када срца људска због страхоте буду потресена, људи ће бити попут лептирова, на све стране раштркани."
  101:5,"Брда ће бити попут вуне рашчупане лака и помераће се веома једноставно."
  101:6,"Онај чија добра дела превагну у односу на лоша дела"
  101:7,"Он ће живети угодно у Рају."
  101:8,"Онај чија лоша дела превагну у односу на добра дела."
  101:9,"Његово пребивалиште на Судњем дану биће Пакао."
  101:10,"А знаш ли, о Посланиче, шта је то?"
  101:11,"То је ватра чија је врелина веома жестока."
  102:1,"О људи, вас је од покорности Богу заокупило настојање да што имућнији будете и да се хвалишете вашим иметком и децом."
  102:2,"Све док не умрете и не уђете у гробове."
  102:3,"А не треба да вас то заокупља од покорности Богу, а сазнаћете резултат тог вашег заокупљања."
  102:4,"Затим, сазнаћете сигурно резултат и последице тога."
  102:5,"Заиста, када бисте били уверени да ће вас Бог проживети и за ваша дела адекватно третирати, не би вас заокупило хвалисање иметком и децом."
  102:6,"Тако ми Бога, видећете Ватру на Судњем дану."
  102:7,"И још једном, сасвим сигурно ћете је видети, без имало сумње."
  102:8,"Тога дана Бог ће вас питати о вашим благодатима, као што су здравље, богаство и др."
  103:1,"Бог се куне временом."
  103:2,"Заиста је човек у пропасти и губитку."
  103:3,"Само нису они који верују у Бога и Његове посланике и добра дела чине, и који једни другима Истину препоручују и који једни другима препоручују стрпљење. Они који имају споменута својства успеће и на овоме и на Будућем свету."
  104:1,"Тешка претња и казна чека оне који много људе оговарају и вређају их."
  104:2,"Онај чија је брига како ће скупити иметак и бројати га, и нема друге бриге и тежње осим тога."
  104:3,"И сматра да ће га иметак који скупља сачувати смрти и учинити вечним на овоме свету."
  104:4,"А не треба тако да мисли тај незналица, јер се то неће десити! Он ће, сигурно, бити бачен у Ватру паклену која ће прогутати све што у њу уђе."
  104:5,"А знаш ли ти, о Посланиче, шта је то Хутама, или ватра која ће гутати све што у њу буде бачено."
  104:6,"Уистину, то је Божја ватра разбуктана."
  104:7,"Која ће кроз тела људи пролазити и до њихових срца долазити."
  104:8,"Изнад оних који буду ватром кажњавани биће затворено, прекриват ће их ватра."
  104:9,"Дугим стубовима како не би могли из ње да изађу."
  105:1,"Зар ниси чуо, о Посланиче, шта је с Ебрехом и његовим друговима, власницима слона, Господар твој урадио, када је он хтео Кабу да сруши?"
  105:2,"Њихове планове рушења Кабе Бог је уништио, и они нису остварили свој циљ да људе од ње одврате, нити су било какав други план остварили."
  105:3,"Он је на њих послао птице у скупинама и јатима."
  105:4,"Које су на њих камење од глине печене и тврде бацали"
  105:5,"Па их Он као лишће које су животиње појеле учинио."
  106:1,"Због навике и обичаја Курејшија"
  106:2,"Навике њихове да сигурни зими путују у Јемен, а лети у Шам,"
  106:3,"Нека обожавају само Господара овог светог храма који им је олакшао ово путовање и нека му никога као судруга не приписују."
  106:4,"Који их гладне храни и од страха брани, тако што је у срцима Арапа дао да поштују Меку и њене становнике."
  107:1,"Шта знаш о ономе који негира Судњи дан, када ће бити обрачун људима."
  107:2,"То је онај који на груб начин одбија да удовољи потреби сирочета."
  107:3,"Ни себе, а ни друге не подстиче на давање хране сиромасима."
  107:4,"Који су према својим молитвама немарни и одгађају их ван истека времена."
  107:5,"107:4"
  107:6,"Који се у својим молитвама и другим делима пред људима претварају, тј. нису искрени у томе."
  107:7,"И не помажу другима у ономе што не доноси штету ако се њиме помогне."
  108:1,"Ми смо ти, о Посланиче, дали много добро, а од њих се убраја и река Кевсер у Рају."
  108:2,"Буди захвалан на тим благодатима, обожавајући само Њега и приносећи жртву, за разлику од незнанобожаца који су жртве приносили својим киповима."
  108:3,"Онај ко тебе мрзи ускраћен је сваког добра, биће без спомена, а и ако се спомене, то ће бити по злу."
  109:1,"Посланиче реци: О ви који негирате исправно веровање у Бога."
  109:2,"Ја ни сада, а ни у будућности нећу обожавати кипове које ви обожавате."
  109:3,"А нити ви обожавате Онога Кога је обожавам, тј. само Бога јединог."
  109:4,"Нити сам ја обожавалац кипова које ви обожавате,"
  109:5,"А нити ви обожавате онога кога је обожавам, тј. само Бога јединог."
  109:6,"Вама ваша вера коју сте сами измислили, а мени моја вера коју ми је објавио Бог."
  110:1,"Када Бог помогне твоју веру, о Посланиче, и када је ојача и када се Мекка ослободи"
  110:2,"И када видиш да људи прихватају Ислам у групама, једни иза других."
  110:3,"Знај да је то знак који указује да је твој задатак због којег те је Бог послао, при крају, па слави свога Господара, захвали Му на благодати помоћи и победе и тражи опрост, јер Он, уистину, прима покајање и прашта Својим слугама."
  111:1,"Нека пропадну руке Ебу Лехеба, стрица Посланика, нека је мир над њим и милост Божја, и пропао је због својих поступака, јер је узнемиравао Посланика, нека је мир над њим и милост Божја."
  111:2,"Шта ће му користити његов иметак и деца? Неће га сачувати казне, нити ће му донети милост."
  111:3,"На Судњем дану ући ће у ватру распламсалу и осетиће њену врелину."
  111:4,"У Ватру ће ући и његова жена Умму Џемил која је узнемиравала Посланика, нека је мир над њим и милост Божја, бацајући трње по путу којим је ишао."
  111:5,"На врату њеном биће уже којим ће бити вођена у Ватру."
  112:1,"Реци, о Посланиче: Аллах је јединствен у божанским особинама и Он је једини Бог."
  112:2,"Он је Господар Апсолутни и савршени у својим својствима и лепоти, Онај коме сва створења теже и код Њега уточиште траже."
  112:3,"Онај који никог није родио, нити је Њега ико родио. Он Узвишени нема ни детета ни родитеља."
  112:4,"Њему нико од створења није сличан."
  113:1,"О Посланиче, реци: Тражим заштиту код Господара јутра."
  113:2,"Од зла којег чине створења и њихових узнемиравања."
  113:3,"И код Бога тражим спас од зла које се појављује ноћу, у виду животиња и лопова."
  113:4,"И код њега тражим спас од врачара који дувају у чворове."
  113:5,"И код Њега тражим спас од зла завидника који ради оно из чега произлази завист."
  114:1,"О Посланиче, реци: Тражим заштиту код Господара људи и Њему се утичем."
  114:2,"Владару људи који чини с њима шта хоће и поред којег нико нема власти."
  114:3,"Ономе који заслужује да се истински обожава, поред којег нико други то не заслужује."
  114:4,"Од зла ђавола који човеку доноси ружне мисли када заборави на Бога, а када Га се сети, он се скрије и не долази."
  114:5,"Који уноси зле мисли у људска срца."
  114:6,"Он некада буде у виду човека, а некада у виду духа - џинна."
